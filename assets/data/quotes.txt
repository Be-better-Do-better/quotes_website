זה המבקש גדולה צריך להתעשת; כי רק שליטה עצמית הופכת אדם לגאון, רק החוק נותן לו חירות. (יוהאן וולפגנג פון גתה)

לעולם ישכיר אדם עצמו לעבודה זרה ואל יצטרך לבריות. (תלמוד בבלי, ק"י ע"א)

קנה המידה להצלחתו של גאון הינו הצלחתו להביא את האנשים סביבו לקבל דעותיו כעבור עשרים שנה. (ראלף וולדו אמרסון)

Si non vis intelligi, debes negligi 
אם אינך רוצה להיות מובן, צריך אתה להשלים עם זה שלא ישימו אליך לב. (פתגם רומאי)

הרי במה יוכר אושרו של אדם? בכמותם של הדברים שהוא יכול להרשות לעצמו לנטוש. (הנרי דיוויד תורו)

אין תורתו של דואג אלא משפה ולחוץ. (תלמוד בבלי, סנהדרין ק"ו ע"ב)

אדם החי בפחד, בדאגה או במהומה איננו בן-חורין. אולם המשתחרר מהפחד, הדאגה והמהומה, ישתחרר גם מן העבדות. (אפיקטטוס)

שלא תאמר הרי אני לומד על מנת שאהיה עשיר, בשביל שאקרא רב, בשביל שאקבל שכר, אלא כל מה שתעשו מאהבה וסוף הכבוד לבא (רש"י, פירוש על דברים י"א י"ג ד"ה "לאהבה את ה'")

החיים בנכר מלמדים את האדם להיות שמח בחלקו, כי פרוסת-לחם ושינה על גבי קש הן התרופות הנעימות ביותר לרעב ולעייפות. (דמוקריטוס)

כיצד יכולות אידיאות אפלטון לשפר אותי? מה אוכל להפיק מהן לכיבוש יצרי? אולי את זה, שכל מה שמשרת את החושים, מלהיב ומגרה אותנו, אפלטון אומר שאינו בכלל הדברים הקיימים באמת. (סנקה, מכתבים אל לוקיליוס, עמ' 162)

חזקה הוא על חבר שאינו מוציא דבר שאינו מתוקן מתחת ידו. (תלמוד בבלי, עירובין ל"ב ע"א)

הישג ולא סטאטוס או מעמד חברתי תורשתי נהיה לקריטריון של הערכים; פעולה ולא התבוננות, נהיתה לצורת החיים הגבוהה; התמורה ולא חיים מיושבים, היתה לאורח הקיום הרצוי. (יהושע אריאלי, המחשבה המדינית בארצות-הברית, עמ' 17)

הדוחק את השעה – מתיגע להעשיר ולהתגדל ורואה שאינו מצליח ואעפ"כ חוזר והולך למרחקים ומכניס עצמו לגבוהות. (רש"י, פירוש על תלמוד בבלי, עירובין י"ג ע"ב)

למדה תורה דרך ארץ, שיהא אדם חס על היפה. (רש"י, פירוש על שמות כ"ו 13)

מוטב שתניח את הספק ותתפוס את הודאי. (תנחומא פרשת מקץ, בראשית מ"ג סימן ח', מצוטט אצל רש"י על בראשית מ"ג ח' – ד"ה "ולא נמות")

מלחמה שעל ידי ספר אהבה יש בסופה. (רש"י, פירוש על תלמוד בבלי, קידושין ל' ע"ב, ד"ה את והב בסופה)

מרגע שמבינים שכח רצון הוא רק עניין של למידה כיצד לשלוט בקשב ובמחשבות, אפשר באמת להתחיל לחזק אותו. (וולטר מישל)

אם צריכה להיות לא רק 'אמא טובה', אלא גם אדם מאושר. (אריך פרום)

האושר מצוי בנוחות ובעונג של חיי היומיום, יותר מברגעים הנדירים שבהם מתמזל מזלנו. (בנג’מין פרנקלין)

יש כמה אנשים שידיעותיהם מרובות, והם נבערים מדעת. (דמוקריטוס)

יש כמה אנשים שלא למדו שום חכמה, והם חיים בחכמה. (דמוקריטוס)

רוב הלמידה אינה תוצאה של הוראה. היא תוצאה של השתתפות בלתי-מופרעת במסגרת משמעותית. (איוואן איליץ', ביטול בית-הספר, עמ' 56)

שאלו החכם: במה יתנקם אדם משונאו? אמר: שיוסיף מעלה יתירה בעצמו. (שלמה אבן-גבירול, מבחר הפנינים, שער המידות)

החכמה – אבידת המאמין, צריך שיבקשנה אפילו בדברי הכופרים. (שלמה אבן-גבירול , מבחר הפנינים, שער החכמה)

חטא הוא לבגוד במה שנראה לך אמת. (אפלטון, המדינה)

טובה פרוסת הלחם אשר משתכר האדם בזעת אפיים מן המעדנים הבאים לו בירושה. (צ'רלס דיקנס, דיוויד קופרפילד, עמ' 255)

עשה מה שתוכל, עם מה שיש לך, היכן שאתה נמצא. (תאודור רוזוולט)

אין תכונה משעבדת יותר מאהבת התענוגות, ואין תכונה נסיכית יותר מאהבת המאמץ. (אלכסנדר מוקדון)

כאשר מגלה הרומנטיקאן כי אידיאל האושר שלו הפך להיות למעשה רק צער, אין הוא מאשים את האידיאל שלו. הוא מסיק, פשוט, כי אין העולם הגון ליצור נפלא כמוהו. (אירווינג באביט, רוסו והרומנטיות, עמ' 208)

כפי שנדרשת מתינות בכל הדברים, כך נדרשת מתינות בביקורת עצמית. (הרברט ספנסר)

כל תלמיד חכם שאין בו דעת, נבלה טובה הימנו. (ויקרא רבה, א', ט"ו)

כאשר הטבע ביקש לדעת את מראהו, ברא את [יוהאן וולפגנג פון] גתה. (היינריך היינה, מצוטט אצל האם עוד יהודים אנחנו, עקיבא ארנסט סימון, עמ' 108)

אדם נחוש אף פעם אינו מאבד תקווה, ותמיד יש לו סיבה לקוות. (תומאס קארלייל)

כולם חולמים להיות אגדה, עד שמגיע הזמן שבו צריך לעשות מה שאגדות עושות. (רובין שארמה, מועדון ה-5 בבוקר, עמ' 266)

הצלחת הנפש אינה שכרה של מידה טובה, אלא היא עצמה מידה טובה; ואנו זוכים לה לא מתוך שאנו כובשים את יצרינו אלא להפך: מתוך שאנו זוכים לה, אנו יכולים לכבוש את יצרינו. (ברוך שפינוזה, תורת המידות ה' משפט מ"ב,  מצוטט אצל שפינוזה מאת חיים יהודה רות, עמ' 127)

בלי שלמות המידות, או, מוטב, בלי הנהגתו של השכל, הכל מוליך אל אבדון. (ברוך שפינוזה, מאמר קצר פרק אחרון, מצוטט אצל שפינוזה מאת חיים יהודה רות, עמ' 128)

שלא לשנוא ושלא לבזות שום אדם, שלא ללעוג לשום אדם, שלא לכעוס על שום אדם ושלא להתקנא בשום אדם; אף באשר היא מורה אותנו שכל אדם צריך להיות שמח בחלקו ולעזור לחברו, ולא מתוך רחמנות של נשים ולא מתוך נגיעה-בדבר או מתוך אמונה-טפלה, אלא על-פי שלטון התבונה בלבד, לאמור, לפי דרישות הזמן והעניין. (ברוך שפינוזה, מאמר קצר ב' משפט מ"ט הערה, מצוטט אצל שפינוזה מאת חיים יהודה רות, עמ' 130)

כששאלו אותו: מהו הראוי ביותר שילמד אותו אדם? השיב: לשכוח את הטעויות. (אנטיסתנס, עפ"י דיוגנס מלארטיוס, מצוטט אצל ארתור שופנהאואר, הגיונות, עמ' 226)

זאת יכריזו רק ביושר
עבד, מלך ואומה:
בעולם שיאי האושר
רק באישיות עצמה.
לעד תהיה ראוי לבחור,
אך אל תחמיץ את נשמתך,
אשריך אם תפסיד הכל
ורק תדבק במהותך. (יוהאן וולפגנג פון גתה, שירי מערב ומזרח, מצוטט אצל רקוויאם גרמני מאת עמוס אילון, עמ' 289)

מי שכונתו אל האמת, וחוגר עצמו למלחמה בשביל האמת – הוא מנצח תמיד. (נתן מנמירוב)

אין חכמת האדם מגעת אלא עד מקום שספריו מגיעין, ולכן ימכור אדם כל מה שיש לו ויקנה ספרים. (יצחק קנפנטון, דרכי התלמוד)

אמרו ז״ל מרבה ספרים מרבה חכמה [אבות פ"א מ"ו ד"ה וקנה לך חבר בשנוי קל] חבר ממש ויש אומרים ספרים, כי הספר חבר טוב, והקורא בספרים שאולים הוא בכלל [דברים כח 66] והיו חייך תלואים לך מנגד, ומי שיש לו ספרים הם המביאים אותו לידי חכמה ודעת, כי היא חייך ואורך ימיך. (יצחק קנפנטון, דרכי התלמוד)

מעשים גדולים מתבצעים לא באמצעותה של עוצמה, אלא באמצעותה של התמדה. (סמואל ג'ונסון)

ביטחון עצמי הוא תנאי ראשון למעשים גדולים. (סמואל ג'ונסון)

אני חושב שניתן לומר כי מכל האנשים שאנו פוגשים, תשעה חלקים מתוך עשרה ממה שהם, טובים או רעים, מועילים או לאו, נוצרו הודות לחינוכם. (ג'ון לוק, מחשבות אודות החינוך)

לא רק שאין בזה חיסרון, זהו כוח-העל האמיתי שלנו, מפני שאנשים חברותיים הם גם נחמדים יותר, ובסופו של דבר גם חכמים יותר. (רוטחר ברחמן, המין האנושי, עמ' 94)

כאשר צרכיו של הזולת קרובים ללבנו, אנו זקוקים לדברים מועטים בעבורנו. (גוטהולד אפרים לסינג, מדריך מוסרי)

הכנות והצדק מהווים ערבות לביטחונה של החברה, טוב הלב והצדקה תורמים לתועלתה, והעדינות והנימוס גורמים לה הנאה. (גוטהולד אפרים לסינג, מדריך מוסרי)

neminem id agere ut ex alterius praedetur inscitia 
אל יבקש לו איש להפיק תועלת מטפשותו של הזולת. (מרקוס טוליוס קיקרו, על החובות, III, xvii, 72, מצוטט אצל המסות מאת מישל דה מונטן כרך א', עמ' 52)

מעולם לא חדלתי לגמרי מן ההרגל להעריץ גיבורים. ניסיון חיי לימדני כי אם אין אדם יכול להיות גדול באמת, הדבר הטוב אחרי זה הוא חיקוי המופת של האישיות הדגולה: חיקוי קרוב ככל האפשר, ברגש ובמעש. (נפוליאון היל, חשוב והתעשר, עמ' 162)

Non esse cupidum pecuia est, non esse emacem vectigal ect.
לא להיות תאוותן – הרי זה כסף; לא להיות בזבזן – הכנסה. (מרקוס טוליוס קיקרו, פרדוקסים, VI, iii, 49, מצוטט אצל המסות מאת מישל דה מונטן כרך א', עמ' 96)

מי שאין בו כוח לסבול לא את המוות ולא את החיים, מי שאינו רוצה לעמוד מולם וגם לא לברוח מפניהם, במה נוכל לעזור לו? (מישל דה מונטן, המסות כרך א', עמ' 98)

חפש את התועלת האישית מאחורי המסך של רצון טוב ואצילות נפש, ולא תתאכזב מאף אחד. (אפרים קישון, מצוטט אצל שמו הולך לפניו מאת אפרים קישון וירון לונדון, עמ' 205)

אם מישהו רוצה מאוד לבצע משהו, אם הוא משוגע לדבר, הוא יכול לו. (אפרים קישון, מצוטט אצל שמו הולך לפניו מאת אפרים קישון וירון לונדון, עמ' 206)

בעד כסף ושלטון יעשה האדם הכל. (פרידריך שילר, מצוטט אצל שמו הולך לפניו מאת אפרים קישון וירון לונדון, עמ' 254)

אל תעשה טובות לזולתך, כי אתה מעורר את זעמו. (אפרים קישון, מצוטט אצל שמו הולך לפניו מאת אפרים קישון וירון לונדון, עמ' 254)

בריאות, יופי, כוח, עושר וכל מה שקרוי בפינו טוב, רעים הם לאיש עוולה בה במידה שטובים הם לאיש צדיק. והיפוכו של דבר בכל מה שקרוי בפינו רע. (אפלטון, החוקים, II, D-C661, מצוטט אצל המסות מאת מישל דה מונטן כרך א', עמ' 313)

כי זו מידה מגונה רווחת לא רק בקרב ההמון אלא בקרב כל בני האדם כמעט, לקבוע לעצמם מטרה וגבולות על-פי אורח החיים שנולדו אליו. (מישל דה מונטן, המסות כרך א', עמ' 350)

כאשר החוכמה מכירה במגבלותיה, היא מוכיחה את כוחה; הבערות איננה יודעת להכיר בטיפשותה. (מורטימר ג'. אדלר)

כדי שבני אדם ירגישו טוב ויהיו טובים אל עצמם ואל אחרים הם מוכרחים להכיר בכך שהינם בעלי ערך, אהובים, רצויים ונחוצים. כל אחד רוצה לדעת ולחוש שהוא חבר משמעותי בקהילייה האנושית. (אלפרד אדלר)

היחיד אשר אינו מוצא עניין ברעיו, הוא העומד בפני הקשיים הגדולים ביותר בחיים והוא המפיץ את הנזק הרב ביותר לאחרים. מיחידים כמותו כל הכשלונות האנושיים נולדים. (אלפרד אדלר)

אם ילד מסוים במשפחה חש שמזניחים אותו או לא מתחשבים בו, הוא עלול לפתח רגשי נחיתות, המבטאים את הרגשתו שלפיה 'אני צריך לוותר על כל דבר'. אם לדעתו גם הוא מסוגל לעשות מה שהאחרים עושים, הוא ישתדל להתעלות בחריצות רבה על כולם. (אלפרד אדלר)

יכולה להיות אך מטרה אחת לחינוך והיא – חינוך לאומץ. (אלפרד אדלר)

לעולם אל נא תמהר, ואל נא תתעכב. (מרקוס אורליוס)

טוב לב הוא בלתי מנוצח. (מרקוס אורליוס)

האופן הטוב ביותר שבו אנו יכולים להתנקם באויב, הוא לא להידמות לו. (מרקוס אורליוס)

ערכו של כל אדם נמדד על פי ערכם של הדברים שבהם הוא עוסק. (מרקוס אורליוס)

ערך כל אדם הוא כערך הדברים שהוא שואף אליהם. (מרקוס אורליוס)

בני אדם נוצרו זה למען זה; לכן, היה להם למורה ולתומך. (מרקוס אורליוס)


עשה זאת להרגל להקשיב לדברי הזולת, ועד כמה שאפשר להבין לרוחו. (מרקוס אורליוס)

חדור אל הנפש המנהלת את חייו של כל אדם, והנח לכולם לחדור לנפשך. (מרקוס אורליוס)

עם עלות השחר, כשאתה מתעורר בקושי, חשוב כך: אני מתעורר כדי למלא את תפקידו של האדם. האם אהיה עדיין במצב רוח רע כשאני עומד לבצע מה שנולדתי לעשות ומה שעליו הופקדתי בעולם הזה? (מרקוס אורליוס)

בעוד שקשה לך להיתנתק משנתך, זכור נא כי מתאים למבנה גופך ולטבעך לבצע את הפעולות המועילות לחברה, וכי לישון משותף לך ולכל יצור חסר בינה. (מרקוס אורליוס)

גלה מה שבגדר יכולתך: כנות, גדלות, נשיאת עמל, התאפקות מתענוגים, אי-התמרמרות על הגורל, הסתפקות במועט, טוב-לב, חירות הלב, אי-תפיסת מרובה, רצינות, רוממות-רוח. (מרקוס אורליוס)

אם יכול מישהו להוכיח לי ולשכנעני שאני חושב או פועל שלא כשורה, בשמחה אתקן את דרכי. שהרי אני מבקש את האמת, שממנה לא ניזוק איש מעולם; ניזוק רק אדם, המחזיק בטעותו ובבורותו. (מרקוס אורליוס)

לקבל בלא התייהרות, לוותר בלב קל. (מרקוס אורליוס)

מה מקצועך? להיות איש טוב. (מרקוס אורליוס)

אין לדון כלל בשאלה כיצד צריך להיות האיש הטוב, כי אם להיות איש כזה. (מרקוס אורליוס)

אותו אדם יכול להיות תקיף מאד ונעים הליכות. (מרקוס אורליוס)

זכור שסימן החופש הוא הן לחזור בך מדעתך והן לשמוע בקול מי שמוליכך בדרך נכונה. (מרקוס אורליוס)

אם אין הדבר כשורה – אל תעשהו; אם אין הדבר אמת – אל תאמרהו. (מרקוס אורליוס)

התאמן גם בדברים שאתה מתייאש מהם. הרי היד השמאלית, שאינה מוכשרת לכל מעשה בשל חוסר אימון, מחזיקה ברסן ביתר כוח מאשר היד הימנית, כי התאמנה בכך. (מרקוס אורליוס)

אמנות החיים דומה יותר להתגוששות מאשר לריקוד. כי אנו חייבים להתכונן לקבל את המכות הלא צפויות מבלי לרעוד. (מרקוס אורליוס)

אדם רגיל מקפיד על זולתו; אדם יוצא מגדר הרגיל מקפיד על עצמו. (מרקוס אורליוס)

הטבע מעניק לכל אדם יכולת להתמודד עם גורלו. (מרקוס אורליוס)

תוצאותיו של הכעס חמורות הרבה יותר מסיבותיו. (מרקוס אורליוס)

מי שרודף אחרי התהילה מניח לאושרו להיות תלוי ברגשותיו של הזולת. (מרקוס אורליוס)

אם ישנו שדה קוצים על דרכך, עקוף אותו, ואל נא תשאל: 'מדוע קיימים דברים שכאלה בעולם?'. (מרקוס אורליוס)

שקוד נא בכל רגע על חירותך באמצעותן של הנדיבות, הפשטות והענווה. (מרקוס אורליוס)

מי שחי בשלום עם עצמו, חי בשלום עם העולם. (מרקוס אורליוס)

ליהנות ממנעמי החיים, אשר המזל משפיע עלינו, ללא רהב וללא התנצלות; בהמצאם – להתענג עליהם בחופשיות, אך בהעדרם – לא להזדקק להם. (מרקוס אורליוס)

עצמאות בכל עניין ושמחת חיים. (מרקוס אורליוס, הרהורים)

לגמול חסד, לתרום בנדיבות ולקוות לטובה. (מרקוס אורליוס, הרהורים)

חף לעולם מכל גסות רוח או תאווה לחדשנות לשמה. (מרקוס אורליוס, הרהורים)

לבביות ונחישות בלתי מעורערת בדבר החלטות שנתקבלו אחר עיון יסודי. (מרקוס אורליוס, הרהורים)

להיות שווה-נפש ועם זאת מלא חיבה לבני אנוש; לומר דברי שבח בנועם ולהרבות דעת לא רהב. (מרקוס אורליוס, הרהורים)

לשאת בעמל ולהסתפק במועט, לכונן דברים במו ידי, לא לבחוש בקדרת אחרים ולסור מדיבת לשון. (מרקוס אורליוס, הרהורים)

היה שוקל כל עניין לגופו, כמי שפנאי בידו, ללא טרדות, בהחלטיות, בנחישות ובהתאם לתפיסותיו שלו. (מרקוס אורליוס, הרהורים)

Human happiness and moral duty are inseparably connected
האושר האנושי והחובה המוסרית קשורים קשר בלתי נפרד. (ג'ורג' וושינגטון)

I hope I shall possess firmness and virtue enough to maintain what I consider the most enviable of all titles, the character of an honest man.
אני מקווה שתהיה לי מספיק תקיפות ומידות כדי לשמור על מה שנראה לי התואר מעורר הקנאה מכולם התארים, להיות אדם ישר. (ג'ורג' וושינגטון)

Labor to keep alive in your breast that little spark of celestial fire called conscience
עבוד כדי לשמור בחיים בחזך את ניצוץ האש השמימית הקטן שנקרא מצפון.  (ג'ורג' וושינגטון)

Few men have virtue to withstand the highest bidder.
לגברים מעטים יש סגולה לעמוד בהצעה הגבוהה ביותר. (ג'ורג' וושינגטון)

אהבה עמוקה שרוחשים לך נותנת לך כח, ואהבה עמוקה שאתה רוחש למישהו נותנת לך אומץ. (לאו דזה)

מי שיודע להסתפק במועט יהיה תמיד מרוצה. (לאו דזה)

החכם אינו צובר: ככל שירבה לעשות למען אחרים, כן ירבה מה שיש לו. ככל שירבה לתת לאחרים, כן ירבה מאד עושרו. (לאו דזה)

החכם מלמד במעשיו ולא בדבריו. (לאו דזה)

הנפש אשר בה תשכון הפילוסופיה צריכה לאצול, בכוח בריאותה, בריאות גם לגוף, השקט והנחת אשר בה צריכים להפיץ את אורה גם החוצה; היא צריכה לצור את צורת הגוף החיצונה ואת הליכותיו כדמותה וכצלמה שלה, ולהלבישו איפוא שריון של חן שבאומץ-לב, חותמה הברור והבולט של החכמה הלא הוא המעיין המתגבר של שמחת הנפש, כחלל-מרום זה הפרוש על הלבנה, היא נראית בהירה ושלווה תמיד. (מישל דה מונטן, על התבונה, מצוטט אצל הגיונות ודעת – העולם הקדמון ותרבות יוון מאת אריה בראון, עמ' 17)

אין צורך בהשכלה רבה כדי להיות בעל שכל טוב. (סנקה, מצוטט אצל הגיונות ודעת – העולם הקדמון ותרבות יוון מאת אריה בראון, עמ' 18)

מוסריות היא אינסטינקט העדר באינדיבידואל. (פרידריך ניטשה, המדע העליז)

נחוץ זיכרון טוב כדי שניתן יהיה לקיים הבטחות. נחוץ כוח דמיון רב כדי שניתן יהיה לחוש רחמים. (פרידריך ניטשה, אנושי, אנושי מדי)

אין לך דבר זול מן התשוקה! (פרידריך ניטשה, ניטשה נגד וגנר)

אדם שאינו חפץ להימנות עם ההמון, עליו לחדול להרגיש עצמו בנוח: שיילך אחרי מצפונו, הקורא לו: 'היה אתה עצמך! כל מעשיך, הגיגיך ומאווייך עד עתה - אינם אתה עצמך' (פרידריך ניטשה, שופנהאואר כמחנך)

אם נרצה לנהוג על פי אורה של התבונה, מחשבותינו צריכות להיות נועזות. (לואי ברנדייס)

אם רק תכיר בכך שהחיים הם קשים, יהיה לך קל הרבה יותר. (לואי ברנדייס)

אדם יצירתי מונע על ידי הרצון להשיג, לא מתוך שאיפה לגבור על אחרים. (איין ראנד)

אושרי הוא להיות אדם חופשי. (תומאס פיין, זכויות האדם)

מי שמעדיף את היפה על היעיל גומר כילד המעדיף סוכריות על לחם, על ידי כך שהוא מקלקל את הקיבה, ועל ידי השקפת עולם מרה. (פרידריך ניטשה, אנושי, אנושי מידי)

החינוך הוא מקורן האמיתי של המידות הטובות ושל הכנות. (פלוטרכוס)

כפי שטען אפלטון, להתרכז בעצמך פירושו להיות בודד. (פלוטרכוס)

הסבלנות מובילה להשלמת המשימה טוב יותר מאשר העוצמה. (פלוטרכוס)

האדם הטוב בבירור ובשלמות אין לו צורך בתהילה, והוא זקוק לה רק במידה שהיא נותנת לו גישה למעשים בשל האמון שרוחשים לו. (פלוטרכוס)

תחילתם של חיים טובים היא לדעת להקשיב. (פלוטרכוס)

חסכנות בשבחו של הזולת מצביעה על דלות המחשבה ועל ריקנות רבה. (פלוטרכוס)

דע איך להקשיב ותפיק תועלת אפילו מאלה המדברים בך סרה. (פלוטרכוס)

One question to ask whether someone will be successful or not; can you work alone?
כדי לדעת בשאלה אחת האם מישהו יצליח או לא; האם אתה יכול לעבוד לבד? (מתוךCommunication Guys, Episode 173: Turning Resolutions into Reality, 16:45)

מי שמתהדר בטוהר מידותיו כמו בטובים שבבגדיו, יעשה טוב יותר להיות ערום. (ג’ובראן ח’ליל ג’ובראן)

מידותיו הטובות של אדם יסודן בהכרתו ובמעשיו, וכלל לא בצבע עורו או בדתו. (ג’ובראן ח’ליל ג’ובראן)

יש לי הרגל לשתוק על מה שאינני יודע. (סופוקלס)

לכל אדם, גם לחכם, אין זו בושה תמיד ללמוד וגם לדעת לוותר. (סופוקלס, אנטיגונה)

כפי שהדת מיוסדת על האמונה, וכפי שהחובה מיוסדת על החוק, כך המידות הטובות מיוסדות על התבונה. (שבליה דה מרה, אמרות, פתגמים והרהורים מוסריים)

שלושה דברים מאפיינים את החכם: קריאה, שיחה והרהורים. הראשון מעשיר את הזיכרון, השני מחדד את המוח, והאחרון מגבש את הדעות. (שבליה דה מרה, אמרות, פתגמים והרהורים מוסריים)

הצביעות מהווה את שבועת האמונים של האמת לטעות ולשגיאה. (ג'ורג' ברנרד שו)

הצביעות מהווה שבועת אמונים שאותה הרוע נשבע למידות הטובות. (פרנסואה דה לה רושפוקו)

ישנם הרבה יותר אנשים המקבלים על עצמם את התרבות, מתוך צביעות, מאשר אנשים תרבותייים באמת ובתמים. (זיגמונד פרויד)

המוניטין והנכבדות אינם אלא הצלחתה החברתית של הצביעות. (ארווה באזן)

מתינות וחריצות הן שני הרופאים האמיתיים של המין האנושי. (ז'אן-ז'אק רוסו)

אם יש בך גאונות החריצות תשכללה, אם אין בך גאונות החריצות תמלא את מקומה. (ג'ושוע ריינולדס)

איזהו הקרוב לטוב - כל שהוא יציב, תקיף, פשוט ומתון בדיבורו. (קונפוציוס, המאמרות)

מי שלא הכירו בו הבריות כערכו ואף על פי כן לא בא לכלל תרעומת - וכי לא איש המעלה הוא? (קונפוציוס, המאמרות)

האדם העליון הוא מי שחסדיו שווים לכול, ללא אנוכיות וללא משוא פנים. (קונפוציוס)

קבל השראה משירה, יציבות מטקסים, וסיפוק ממוזיקה. (קונפוציוס)

אל לנו לחשוב על המרחק, גדול ככל שיהיה, המפריד אותנו מן היושר. (קונפוציוס)

האדם העליון הוא מי שמלכתחילה מעמיד את דבריו בפני מבחן מעשי, וממשיך לדבר על פעולותיו בנחת. (קונפוציוס)

זכור כי הזמן כסף הוא. מי שיכול להשתכר בעבודתו עשרה שילינגים ליום והולך לטייל, או יושב בטל מצי יום, אף-על-פי שאינו מוציא בשעת עינוגו או בטלתו אלא שישה פנים, אל יחשוב שזו ההוצאה כולה; לאמיתו של דבר הוציא, או מוטב: בזבז, חמישה שילינגים נוספים. זכור כי אשראי כסף הוא. אם בעל-חובי מניח את כספו בידי לאחר זמן פרעונו, הריהו מוחל לי את הריבית, או את מה שאני יכול להרוויח בכספו באותו הזמן. אם זכה אדם לאשראי טוב ומרובה ויודע להשתמש בו כהלכה, הרי זה מגיע לסכום הגון. זכור כי הכסף דרכו לפרות ולרבות. כסף יכול להוליד כסף, וצאצאיו יכולים להוליד כהנה וכהנה וחוזר חלילה. חמישה שילינגים שחזרו פעם בעסק הרי הם שישה, חזרו בשנית - שבעה ושלושה פנים, וכן הלאה, עד שהם נעשים מאה ליטרות. ככל שירבה הכסף כן ירבו פירותיו בכל מחזור, וכן יגדלו הרווחים יותר ויותר מהר. הנוחר חזירה ולדנית מביא כליה על כל צאצאיה עד אלף דור. הרוצח כתר מביא כליה על כל מה שהיה עשוי הכתר להוליד - עשרות ליטרות. זכור את דבר הפתגם: "פורען טוב אדון הוא לארנק חברו". מי שיודעים בו שהוא מקפיד ומדייק בפרעון חובותיו בזמנם יכול להשיג בכל עת ורגל כל צורך כל סכום שביד ידידיו להותיר לו, ודבר זה יש בו לפעמים תועלת מרובה. מלבד חריצות וחסכנות אין לך דבר המסייע לאיש צעיר לפלס לו דרכו בחיים יותר מדייקנות ויושר בכל עסקיו. לכן הקפד והקפד שלא להניח בידך כסף לווי אפילו שעה אחת יותר מן המוסכם, פן תכלא אכזבת ידידך את ארנקו ממך לעולם. ראוי ליתן את הדעת לכל מעשה שיש בו כדי להשפיע על האשראי, אפילו לדבר של מה-בכך. הולם פטישך בחמש לפנות בוקר, או בשמונה בערב, המגיע לאוזן בעל חובך מפיס את דעתו לשישה חדשים נוספים. אבל אם הוא רואה אותך ליד שולחן הביליארד, או שומע את קולך בבית המרזח בשעה שהיה עליך לעסוק במלאכתך, הרי הוא שולח לגבות את חובו למחרת; ותובעו בבת-אחת, קודם זמנו. ולא עוד, אלא שעל ידי כך מגלה אתה שדעתך נתונה לחובותיך, ואתה נראה כאדם זהיר ומיושב כשהם שהנך ישר - וזה מרבה עוד יותר את האשראי שלך. היזהר מלחשוב שכל מה שבידך שלך הוא וניתן להוצאה. רבים בעלי האשראי שנכשלו בטעות זו,. כדי להישמר מן התקלה הזאת הקפד זמן-מה לרשום בדייקנות את הוצאותיך כנגד הכנסותיך. אם תטרח בתחילה להזכיר כל פרט ופרט, סופך שתגלה לתועלתך באיזו דרך מופלאה מצטרפות הוצאות קטנות שבקטנות לסכומים גדולים ותמצא היכן יכולת לחסוך בעבר., וכיצד תוכל לחסוך מכאן ולהבא בלא קושי רב... בשש ליטרות לשנה תוכל לגלגל לתועלתך מאה ליטרות, בתנאי שנודעת כאדם הנוהג בזהירות ובהגינות. המוציא להבל פרוטה ליום, מוציא להבל יותר משש ליטרות לשנה, הוא שכר השימוש במאה ליטרות. המבזבז להבל מזמנו שוה פרוטה ליום, יום אחר יום, מבזבז את הזכות להשתמש במאה ליטרות ליום. המאבד מזמנו להבל שוה חמישה שילינגים, מאבד חמישה שילינגים, וכמוהו כזורק חמישה שילינגים לים. המאבד חמישה שילינגים, לא את הסכום הזה בלבד איבד, אלא אף כל מה שיכול להרויח בו אילו גלגלו בעסק. ואם צעיר הוא הרי זה עולה לעת זקנתו לסכום ניכר מאד. (בנג'מין פרנקלין, מצוטט אצל האתיקה הפרוטסטנטית ורוח הקפיטליזם מאת מקס ובר, עמ' 20)

דעה קנית מה חסרת דעה חסרת מה קנית. (ויקרא רבה, א' ו')

למד לנהל היטב את משק ביתך. (כילון איש ספרטה)

למי שאינו עושה דבר, אין פנאי לעשות דבר. (פרדיננד באך, החליל והתוף)

ישנם אנשים חשובים שהפכו לנכבדים באמצעות נבזותם. (פרדיננד באך, החליל והתוף)

תהילתו הגדולה ביותר של זקן היא לדעת להיות אהוב על עצמו; בכך הוא עובר בהצלחה את מבחנו האחרון. (פרדיננד באך, החליל והתוף)

בחברה ישנם תמיד בני אדם שאינם עושים דבר ויודעים הכול, ואחרים הרוצים לעשות הכול ואינם מבינים דבר. (פרדיננד באך, החליל והתוף)

כאשר מישהו בא במבוכה כשהוא מספר על ענייניו, אין זה אלא כי הם אינם ראויים שידובר בם. (פרדיננד באך, החליל והתוף)

מי שיש בו דעת כמי שיש בו הכל שאינו נחסר כלום. (רש"י, פירוש על תלמוד בבלי, נדרים מ"א ע"א, ד"ה דדא ביה כולא ביה)

מי שקנה דעת אינו חסר כלום. (רש"י, פירוש על תלמוד בבלי, נדרים מ"א ע"א, ד"ה דא קני מה חסר)

השמים עשו את המידות הטובות; האדם עשה מהן הצגות. (וולטר)

האדם העליון הוא מי שחסדיו שווים לכל, ללא אנוכיות וללא משוא פנים. (קונפוציוס)

ייחס נא ערך גדול יותר לאדם ישר וענו מאשר לאדם עשיר ויהיר. (מיגל דה סרוואנטס)

התהילה איננה נערצת יותר מאשר על ידי בני אדם פחותי ערך. (ויליאם שייקספיר)

כי מי שדבריו יפים, הוא יפה וטוב. (אפלטון, תיאיטיטוס, 185e, עמ' 137)

מוטב להשיב בבטחה מלחשוש לדבר. (אפלטון, תיאיטיטוס, 187a, עמ' 143)

מוטב לגמור דבר קטן בשלמות מלעשות דבר גדול באופן בלתי-מספיק. (אפלטון, תיאיטיטוס, 187d, עמ' 145)

דבר אינו בלתי יציב יותר מאשר מורך הלב. (לואי פיליפ, רוזן סגור, הרהורים, אמרות ומחשבות)

גבורה אמיתית היא הנעלה שבמידות הטובות. (לואי פיליפ, רוזן סגור, הרהורים, אמרות ומחשבות)

הקנאה היא מגרעת שאין הנאה בצדה. (רוברט ברטון, אנטומיה של המלנכוליה)

האם אינך מתבייש לצבור כסף ככל יכולתך, ושם ותהילה, ואילו לתבונה, לאמת ולנפשך, שתהיה טובה ככל האפשר, אינך דואג ומקדיש מחשבה? ואם מישהו מכם יחלוק עלי ויטען שהוא אכן דואג לאלו, לא אפטור אותו מיד ולא אסתלק משם, אלא אשאל ואחקור ואבחן אותו. ואם אחשוב שהוא לא מחזיק במידה הטובה, אבל טוען שכן, אגער בו על שהוא מייחס חשיבות מועטה לחשוב ביותר, וחשיבות עליונה לזניח. (אפלטון, אפולוגיה)

זה שאמיץ הוא חופשי. (סנקה)

החזק ביותר הוא השולט על עצמו. (סנקה)

האושר הוא המטרה; אך לא ההנאה החושנית אלא המידות הטובות מהוות את הדרך אליו. (סנקה, מכתבי מוסר)

מוטב להיות חכם בין טיפשים מאשר טיפש בין חכמים. (אדואר אריו, רשימות ואמירות)

אין בנמצא דבר מסוכן יותר מאשר טיפש המתחזה לחכם. (אדואר אריו, רשימות ואמירות)

אלוהים נתן לנו שתי אוזניים ופה אחד בלבד כדי שלא נאמר אלא את מחציתו של מה ששמענו. (אדואר אריו, רשימות ואמירות)

התהילה שבירה ובת חלוף; בניגוד לזאת, המידות הטובות זוהרות תמיד. (גאיוס סאלוסטיוס קריספוס, מלחמת קטלינה)

בנעוריי חפצתי, כמו אחרים, לעסוק בפוליטיקה; אך מבחינות רבות היא לא התאימה לי, כי במקום להיות מתון, כנה ובעל שליטה עצמית, הייתי חייב לעסוק במעשי שחיתות וחמסנות ללא בושה. (גאיוס סאלוסטיוס קריספוס, מלחמת קטלינה)

כחלק מהשימור העצמי, האדם צריך חברים טובים או אויבים נלהבים, שכן הראשון מדריך אותו והשני גורם לו לפעול. (דיוגנס מסינופ)

עבור אדם ישר, כל יום הוא יום חג. (דיוגנס מסינופ)

שוחח על המידות הטובות ואיש לא יעצור; שרוק ורקוד ורכשת את תשומת לבו של ההמון. (דיוגנס מסינופ)

למדו נא את ההנאה לבוז לתענוג. (דיוגנס מסינופ)

הכנות היא היופי הגדול ביותר של המין האנושי. (דיוגנס מסינופ)

לא זו בלבד שעלינו לרכוש חוכמה, אלא לדעת להשתמש בה לטובתנו. (מרקוס טוליוס קיקרו)

חוכמה אמיתית היא להימנע מלהראות חכם. (אייסכילוס)

ואולם לי נראה, שהעוסקים בחכמה, וחושבים שיוכשרו להורות לעמם את הדרך המועילה לו, בשום פנים אינם עלולים ליעשות חסידי הכפייה, היות וידוע להם, שהכפייה כרוכה בשנאה ובסכנות, ואילו השיכנוע מביא אותן התוצאות בלי סכנה ובדרכי ידידות. כי מי שכופים עליו רואה את עצמו כנגזל, ונעשה שונא, ואילו מי שמשכנעים אותו רואה את עצמו כמקבל-טובה, ונעשה אוהב. (קסנופון, זכרונות, עמ' 8)

מי שמעז להשתמש בכפייה, יהיה נצרך לבעלי-ברית לא מעטים, ואילו מי שיודע לשכנע איננו זקוק לאיש, כי בוטח הוא בעצמו, שיוכל לשכנע בהיותו יחידי. (קסנופון, זכרונות, עמ' 8)

אם ירצה להיות מכובד בעיני אביו או אחיו או זולתם, אל יזניח אותם, בהיותו בוטח בקרבת-המשפחה בלבד, אלא ינסה להיות מועיל לאלה, שרצונו להתכבד עליהם. (קסנופון, זכרונות, עמ' 19)

"לפי מידת יכולתך" [ציטוט משיר של היסיאודוס "לפי מידת יכולתך הבא קרבן לאלים בני-האלמוות", מעשים וימים] עצה טובה היא גם לגבי יחסנו לידידנו ולאורחינו ולגבי התנהגותנו בכלל. (קסנופון, זכרונות, עמ' 23)

הן לא רק על תענוגי הגוף התגבר, אלא גם על התענוגים הנקנים בכסף, בהיותו סבור, שמי שלוקח כסף מכל פלוני ואלמוני קונה אדון לעצמו ושוקע בעבדות שאין כמוה מגונה. (קסנופון, זכרונות, עמ' 32)

אדם אינו נולד חכם, הוא הופך לכזה. (מתיו ריקרד)

השוטה מחפש את האושר במרחקים, החכם מטפח אותו תחת רגליו. (ג'יימס אופנהיים)

הדרגה העליונה של החוכמה האנושית היא לדעת להתאים את עצמך לנסיבות, ולהיות בעל נפש שלווה למרות הסכנות החיצוניות. (דניאל דפו)

הפשטות מהווה את החוכמה הגדולה ביותר. (מישל דה מונטן)

החיפוש אחר חוכמה יכול להביא למסקנה שחוכמה אינה הדבר היחידי שנחוץ. (ליאו שטראוס)

חוטב עצים בבינה מיטיב עשה מרב־כוח. (הומרוס, איליאדה, שיר 22, שורה 315)

סבור הייתי, סוקרטיס, שדין העוסקים בפילוסופיה הוא ליעשות מאושרים יותר; אבל לך, כפי הנראה, הביאה הפילוסופיה את ההיפך, על כל פנים, חי אתה חיים שאפילו עבד לא היה מחזיק מעמד אצל אדונו שכך מפרנס אותו. הנך אוכל ושותה מן הזול שבזול; מלבושך לא זו בלבד שהוא גרוע, אלא אחד הוא בקיץ ובחורף, ולעולם אינך נועל נעליים או לובש מעיל. ושוב: אינך נוטל כסף, שברכישתו יש משום קורת רוח, ובעליו חיים בהרחבה ובנוחיות גדולה יותר. ובכן, אם הנך עתיד ללמד את בני לווייתך לחקות אותך, כדרכם של מורי שאר המקצועות עם תלמידיהם, עליך לראות את עצמך כמורה למסכנות. על זה השיב סוקרטיס: כפי הנראה לי, אנטיפון, הנך מניח, שחיי ארורים במידה כזו, שברי לי שהיית מעדיף למות מאשר לחיות כמוני. הבה-נא, איפוא, ונתבונן בשאלה, בשל מה נראים לך חיי קשים. כלום משום כך, שמורים הנוטלים שכר מוכרחים להשלים את המלאכה שבעבורה קיבלו תשלום, ואילו אני, שאינני נוטל כסף, אין לי כל הכרח לשוחח עם מי שאינני רוצה בו? ושמא פוסל אתה את אורח חיי, משום שמזונותיי, כביכול, אינם מבריאים ומחזקים כשלך? ושמא קשה יותר להשיג את מזונותי שלי מאשר את שלך, משום שהם נדירים ויקרים יותר? ושמא נהנה אתה יותר ממזונותיך משאני נהנה משלי? כלו אינך יודע, שמי שנהנה ביותר מן האכילה זקוק פחות לתבלין, ומי שנהנה ביותר מן השתייה מתגעגע פחות למשקה שאיננו תחת ידו? אשר למעילים, הנך יודע, שמחליפים אותם בשל הקור והחום, ונועלים נעליים כדי שלא לוותר על הטיול בגלל הכאב הנגרם לרגליים; והנני שואל, איפוא, אם ראית פעם, שאני נשאר בבית יותר מזולתי מחמת הקור, או שנלחמתי עם מישהו על הצל מפני החום, או שנמנעתי מללכת אל המקום שרציתי משום שרגלי כואבות. כלום אינך יודע, שאדם חלש, שמאמן את גופו, עולה על החזק שבעולם, שמזניח את האימונים, בכל מה שהוא מתאמן בו, ונעשה מוכשר יותר ממנו לשאת את העמל הכרוך באימוניו? (קסנופון, זכרונות, ספר ראשון, עמ' 33)

הדרך הקרובה והבטוחה והיפה ביותר היא להשתדל להצטיין באותו מקצוע שהנך רוצה ליחשב כמצטיין בו. אם תחקור בדבר, תמצא שכל סוגי הטוביות של בני-אדם ניתנים לשיפור על-ידי לימוד וטיפוח. (קסנופון, זכרונות, ספר שני, עמ' 70)

אם ילמדו לדעת את מנהגי אבותיהם, וידבקו בהם כמוהם, סופם ליעשות טובים לא פחות מהם; ואם זהו מן הנמנע, יחקו-נא את הראשונים במעלה שבימינו, וידבקו בדרכיהם. אם מידת דביקותם תהיה שווה לשלהם, לא יפלו מהם, ואם תהיה גדולה משלהם, אף יעלו עליהם. (קסנופון, זכרונות, ספר שלישי, עמ' 94)

במה נבדל מי שמשועבד ליצרו מן החיה המטומטמת שבעולם? מי שאיננו מבקש לדעת מה טוב ביותר, אלא כל חפצו הוא לעשות מה שנעים ביותר, במה נבדל הוא מבהמה חסרת-שכל? (קסנופון, זכרונות, ספר רביעי, עמ' 159)

אנשים לעולם אינם עושים את הטוב אלא מתוך הכרח. (ניקולו מקיאוולי)

דברי רכיל מעצבנים את האנשים, ואינם גורמים להם לתקן את מידותיהם. (ניקולו מקיאוולי, דיונים על ליוויוס)

בדרך כלל אנשים שופטים יותר על פי ההופעה מאשר על פי הפנים. לכל האנשים עיניים, אך רק למעטים הכושר להביט פנימה. (ניקולו מקיאוולי, הנסיך)

הרוצה להיות בר מזל חייב להשתנות עם הזמנים. (ניקולו מקיאוולי, הנסיך)

היה ישר וצנוע ולמד כיצד להיות בור, ואז לעולם לא תרמה את עצמך או את האחרים. (ז'אן-ז'אק רוסו)

בודהה אמר: אל תחניף למי שגומל עימך חסד! תשמיע פתגם זה בכנסייה נוצרית — מיד הוא מטהר את האוויר מכל הנצרות. (פרידריך ניטשה, הולדת הטרגדיה; המדע העליז, תרגום: ישראל אלדד, הוצאת שוקן, 1976, עמ' 283)

יש בכוחו של האמן לעורר את כוחות הפעולה הרדומים בנפשו של הזולת. (פרידריך ניטשה, המדע העליז)

מה חותמה של חירות שהושגה? לא ליבוש בפני עצמו. (פרידריך ניטשה, המדע העליז)

הגבורה היא התרופה היחידה נגד האימה. (לואי פואל)

בעבור ילדיו של אדם בעל מידות טובות, אין תהילה גדולה יותר מאשר להשתוות אליו בטוהר מידותיו. (אוריפידס)

אדם בעל מידות טובות כמוהו כעץ עבות שבהיותו חשוף לקרני החמה מפזר את רעננותו בין ענפיו. (פתגם הודי)

טוהר המידות אינו זקוק אלא לעצמו; הוא גורם לאדם להיות חביב בחייו, וזכור לטוב אחרי מותו. (בלטסר גרסיאן)

כשם שהדת מיוסדת על האמונה, וכשם שהחובה מיוסדת על החוק, כך המידות הטובות מיוסדות על התבונה. (שבליה דה מרה)

טוהר המידות אינו ניזון מפחד העונש, אלא מאהבת הצדק. (שבליה דה מרה)

המידות הטובות משלימות זו את זו; המידות הרעות נאבקות זו בזו. (תומאס פולר)

רגע אחד של סטייה יכול להפוך על פיהן שנים רבות של טוהר מידות. (מישל אודיאר)

אדם שיש לו די מידות טובות כדי לחיות, אם יידע להישאר בביתו בהנאה, לא ייצא משם. (בלז פסקל)

למדתי מנסיוני כי לאנשים ללא מגרעות יש מעט מאוד מידות טובות. (אברהם לינקולן)

אתה שווה מה שברצונך לעשות, וזה מה שאנו מכנים מידות טובות, או מידות רעות. (אנדרה קונט-ספונוויל)

קיימות מידות טובות שאינן באות על ביטויין אלא כשאנו עשירים. (אנטואן דה ריבארול)

ייחוס משפחתי אינו אומר דבר כאשר המידות הטובות אינן בנמצא. (מולייר)

מי שמנסה לאזן את המידות הטובות עם מחירן, אינו ראוי להכירן ואינו יודע את חסדיהן ואף לא את שימושן. (מישל דה מונטן)

האושר והנועם הזהרים מן המידות הטובות ממלאים את כל חלקיהן ואת הדרכים המובילות אליהן, מכניסתן הראשית ועד לקצה גבולן. (מישל דה מונטן)

אחד היתרונות העיקריים של המידות הטובות הוא הלעג למוות, אמצעי המצייד את חיינו בשלוות נפש ונותן להם טעם נעים וטהור שבלעדיו כל הנאה אחרת מאבדת את חשיבותה. (מישל דה מונטן)

מי שמחפש תענוגות לא ימצא אלא כבלים. (ז'אק דוואל)

אלה שאינם קוראים מהווים עולם סגור ומסוגר; בעבורם כל חפץ תופס את מקומה של המילה. (כריסטיאן בובה, שמלת חג קטנה)

סוד האושר הוא החופש, וסוד החופש הוא אומץ הלב. (תוקידידס)

רק אלה שאינם משתמשים בכוחם אלא לשם הצדק בלבד, אך עם כל זאת הם מגלים בעוז רוחם שלא ינהגו בוותרנות אם ירעו להם, זוכים לשלווה לאורך ימים. (תוקידידס, תולדות מלחמת פלופוניס, ספר ראשון ע"א)

אם רוצה אתה לעמוד על אופיו של אדם - ראה כיצד הוא מתנהג באבדו את כספו. (פתגם אנגלי)

עובד גרוע מאשים את כליו [ופועליו]. (פתגם אנגלי)

הנימוס הוא תרגיל התעמלות נגד התשוקה. (אמיל שארטייה)

לדעת לקרוא זה כמעט הכל. (אמיל שארטייה)

עבודה תקינה היא שרשרת ניצחונות; הנה ללא ספק נוסחתו של האושר. (אמיל שארטייה)

לעשות ולא לסבול, זו תמציתו של הנעים. (אמיל שארטייה)

ככל שהקיום קשה יותר, גדולה יותר יכולתנו לשאת בסבל. (אמיל שארטייה)

לחשוב זה לומר: 'לא'. (אמיל שארטייה)

לדעת ולא להשתמש בידע, גרוע יותר מאשר לא לדעת. (אמיל שארטייה)

אדם משכיל הוא מי שהבין מספר דברים נכונים; אדם תרבותי הוא מי שהבין מספר דברים שגויים. הנה כל ההבדל בין רוח החוקים לבין רוח הצדק. (אמיל שארטייה)

לעשות, ולא לשאת הרע, זה לרדת לעומקה של ההנאה. (אמיל שארטייה)

האושר אינו פרי השלום, אלא השלום עצמו. (אמיל שארטייה)

אין כמו הדברים הנעלים העוזרים לנו בחיינו הרגילים. (אמיל שארטייה)

אם אנו חפצים בגוף בריא, אנו חייבים לאפשר למחשבה לצאת למסע ולהרהר. (אמיל שארטייה)

אדם חזק ונחוש בדעתו מעניק לנו עוצמה ויציבות. (אמיל שארטייה)

כשיש לנו משימה, אין בנמצא דבר קשה יותר מאשר לבצעה. (אמיל שארטייה)

מי שאינו מוצא את אושרו בתוך עצמו, השעמום מצפה לו ומחזיק בו במהרה. (אמיל שארטייה)

האושר הוא פרס הניתן לאלה שאינם רצים אחריו. (אמיל שארטייה)

מי שאינו יכול לכבוש את יצרו, חבל על מדרשו. (כריסטינה מלכת שוודיה)

צריך לדעת ליהנות מכל דבר ללא מוסר כליות, וגם לדעת לחיות בלעדיו ללא יגון. (כריסטינה מלכת שוודיה)

הפילוסופיה אינה משנה את אופיים של בני אדם, ואינה גורמת להם לבוא על תיקונם. (כריסטינה מלכת שוודיה)

לא ניתן לרפא את הרוע באמצעות רוע אחר. (הרודוטוס, היסטוריה)

אין אנו חייבים לעסוק אלא בעניינינו. (הרודוטוס, היסטוריה)

החיפזון גורם לטעויות, והטעויות גורמות לעתים קרובות לאסונות. (הרודוטוס, היסטוריה)

ידע הוא כוח. (פרנסיס בייקון, הרהורים)

אדם אינו אלא מה שהוא יודע. (פרנסיס בייקון)

השתיקה היא מידתם הטובה של הטיפשים. (פרנסיס בייקון, אמרות)

העצוב שבדברים שאותם אני יכול לדמיין בנפשי הוא להתרגל לחיי מותרות. (צ'רלי צ'פלין)

יש רק טוב אחד, והוא לפעול על פי מצפונך שלך. (סימון דה בובואר)

נדיבות אמיתית היא כאשר אתה נותן את כולך ומרגיש שזה לא עלה לך בדבר. (סימון דה בובואר)

למדתי מניסיוני כי לאנשים ללא מגרעות יש מעט מאוד מידות טובות. (אברהם לינקולן)

כמעט כל בני האדם יכולים להתמודד עם מצב קשה. אם אתה רוצה להעמיד אדם במבחן אמיתי, תן לו כוח. (אברהם לינקולן)

רוויה מחוללת הפרזה. (סולון)

הרוע, כדי להיות גרוע יותר, מתחפש לטוב לב. (פובליליוס סירוס)

נסה לטפח גישה של רכות כלפי עצמך, גישה של טוב־לב. (סטיבן פולדר)

אינני מכיר סימן אחר לעליונותו של האדם אלא טוב לב. (לודוויג ואן בטהובן)

הכנות, טוב הלב והצדק מעניקים לנו אושר גדול יותר מאשר התענוגות. (סנקה)

בגן עדן, כל האנשים המעניינים חסרים. (פרידריך ניטשה)

האדם הוא טוב כמידת מה שהוא אוהב. (סול בלו)

עלינו להחשיב כטוב את הפחות גרוע. (ניקולו מקיאוולי)

במידה שדבר מתאים לטבענו, הוא טוב בהכרח. (ברוך שפינוזה)

קל לעשות את הרע, אך כדי לעשות את הטוב דרושים מאמצים רבים. (תאוגניס)

לראות את הטוב ולא לעשותו, מצביע על חוסר אומץ לב או על חוסר עקרונות. (קונפוציוס)

צלמו של הטוב יעמוד תמיד לנגד עיני רוחך. (מרקוס טוליוס קיקרו)

כל אדם מחפש את הטוב שבו תוכל נפשו למצוא את שלוותה. (דנטה אליגיירי)

אנשים לעולם אינם עושים את הטוב, אלא מתוך הכרח. (ניקולו מקיאוולי)

בעולם הזה דבר אינו ניתן חינם; הטוב והרע באים על שכרם. הטוב הוא בהכרח יקר יותר. (לואי פרדינאן סלין)

מעדיף אני לשאוף לגבורה עם הגיבורים מאשר לעושר עם העשירים או לתאוות בצע עם החמדנים. (מרקוס פורקיוס קאטו קנסוריוס)

הדרך הטובה ביותר לשמור על מעשים טובים בזכרון היא לעשות מעשים חדשים כאלה. (מרקוס פורקיוס קאטו קנסוריוס)

מעדיף אני שיתמהו הטובים מה טעם לא נמצאתי ראוי לפסל מאשר ירטנו מה טעם זכיתי בו. (מרקוס פורקיוס קאטו קנסוריוס)

התמריץ הגדול ביותר לרוע [על הנאות החיים]. (מרקוס פורקיוס קאטו קנסוריוס)

כל המרבה להשגיח על מזונותיו מרבה להזניח את מידותיו הטובות. (מרקוס פורקיוס קאטו קנסוריוס)

אדם צעיר אינו זקוק להוראה כזו או אחרת, אלא לחיזוק עמוד השדרה – מה שיגרום לו להיות נאמן, לפעול כראוי ולעשות את המוטל עליו. (אלברט האברד, הודעה לגארסיה)

וכך בא סולון, כפי שאומרים, לסארדיס, על-פי זימון, שזימנו קרויסוס; וכאן אירע לו מה שאירע לאותו בן-יבשה, שיצא בפעם הראשונה להפליג בים, שכל מקום שראה נהר היה סבר, ים הוא רואה; וכך שעה שהיה סולון הולך ועובר בחצר ורואה הרבה שרים העומדים לפני המלך לבושים מכלול ויוצאים בהדרת כבוד בהמון משרתים, כל אחד היה בעיניו קרויסוס, עד שהביאוהו לפניו. וכל האבנים הטובות שהיו לו לקרויסוס, כל כלי צבעונים, כל מלאכת מחשבת בזהב, כל תכשיט יקר, מפור ונחמד שהיו מזומנים לו, הכול נשא עליו לשוות לעצמו מראה נשגב ורב-גונים. ומשעמד סולון כנגדו ולבו לא גאה ופיו לא הביע דבר מרישומו של המראה, כפי שייחל קרויסוס, אלא ברור היה למבינים שהוא אף מבזה לטעם אווילים ולפחיתות הראווה, ציווה המלך לעושי דברו לפתוח לפניו את אוצרות עושרו ולהראות לו כל שאר כליו ויקר קנייניו, אף-על-פי של ביקש; שהרי דיו היה לו האיש עצמו לשם הכרת טיבו. לאחר שהסתכל סולון בכל הדברים והובא שנית לפני המלך, שאלו קרויסוס: 'כלום ראית בעולם אדם, שהוא ברוך ממני?' וסולון החזיר לו: 'הן, ראיתי אחד, והוא טילוס בן-עירי'. אחר-כך אמר: 'איש ישר היה טילוס, והניח אחריו בנים מכובדים, וגם רכוש כדי צורך מחיה בלא מחסור ומת מיתת כבוד וגבורה בעד ארצו'. וכיוון ששמע קרויסוס את סולון מדבר כך, היה משונה בעיניו והיה דומה עליו לבן-כפר, שאינו מודד את הברכה במידת הכסף והזהב, אלא חיי אדם אחד שמפשוטי העם ומיתתו חשובים בעיניו מן הגדולה והשררה. חזר ואלו: 'כלום אינך יודע בן אדם אחר חוץ מטילוס, שהיה ברוך ממנו?'; אף הוא חזר והשיב: 'הן, ידעתי שני אחים, שם האחד היה קליאוביס ושם השני ביטון, שני אנשים שהיו מצוינים באהבת אח ובאהבת אם; ופעם אחת איחרו השוורים לבוא, ושמו הם את צווארם בעול העגלה והביאו את אמם למקדש הירה, והיתה האשה שמחה ואנשי העיר היו משבחים את חלקה. ולאחר שהביאו את מנחתם ושתו, לא קמו משנתם ביום השני, אלא מצאום בלא רוח חיים, וכך מתו מיתה שאין עמה מכאובים וייסורים ביום שזכו לכל הכבוד הזה'. נתכעס קרויסוס וקרא: 'ואותנו אינך מונה במניין בני האדם הברוכים?' וסולון שלא ביקש לחנוף לו, אבל גם לא להרגיזו יותר, אמר: 'שמעני מלך לוד, לא חלק האל ליוונים כל דבר אלא במידה; ודמה, גם בינה שניתנה בנו לא כמין נפש רחבה היא, כדרך העם היא ולא כדרך מלכים, ואין אורה גדולה ממידה בינונית, עד שלמראה החליפות המרובות ותהפוכות החיים אינה מניחה לו לאדם להתגאות בטובה שבידו ולא לשבח כל גדולה שביד אחרים אם יש לה שינוי בזמן. שהרי זמנים משונים באים על כל אדם ממקום לא נועד; ואין אנו משבחים אדם בשל הטובה שניתנה לו, אלא אם כן קיימה מזלו בידו עד שעת סופו. מצליח בדרכו, שמשבחים אותו כל זמן שהוא חי ומנסה את כוחו, דומה לאיש מתחרה שבשעת המעשה אומדים ומכריזים, שבעל ניצחון הוא ומניחים עטרה בראשו, שאין לדבר זה לא עמידה ולא קיום'. (פלוטרכוס, חיי אישים, אנשי יוון, עמ' 65)

המלחמות שהתגרו שם במיצר הים באוניות הנכרים לא הביאו לכלל מעשים חותכים, אבל הועילו הרבה ליוונים, שנתנסו שם בנסיונות הללו ולמדו מן המעשים שעלו להם, שלא אוניות מרובות ולא הדר האותות ותפארתם ולא הקולות היהירים ושירי הנכרים הם הדברים, שיש בהם כדי להבהיל אנשים המבינים לשלוח את ידם במלאכה ועז לבם במלחמה; אלא שראוי לבוז לכל הדברים הללו ולהתכונן לגופי האנשים, להיאבק עמהם ולהתראות פנים. (פלוטרכוס, חיי אישים, אנשי יוון, עמ' 79)

ראשית ניצחון עוז-הביטחון. (פלוטרכוס, חיי אישים, אנשי יוון, עמ' 79)

ומן המחזרים אחר בתו בחר [תימיסתוקליס] במהוגן מעשיר, ואמר: 'יותר אני מחפש אחר אדם שזקוק לכסף, מכסף שזקוק לאדם'. (פלוטרכוס, חיי אישים, אנשי יוון, עמ' 87)

כל מצביא החזיק יום אחד בפיקוד העליון, וכשהגיע תורו של אריסטידיס מסר את שלטונו למילטיאדיס, ובכך לימד את חבריו לשררה שאין כל חרפה בדבר להישמע לנבוני דבר וללכת בעקבותיהם, אלא , להיפך, כבוד וישועה בו. (פלוטרכוס, חיי אישים, אנשי יוון, אריסטידיס, עמ' 106)

מכל מעלותיו של אריסטידיס עשתה רושם ביותר על ההמונים צדקתו, בשל שימושה הממושך וכלליותה. ולפיכך, אף-על-פי שהיה עני ואיש העם, רכש לעצמו את הכינוי המלכותי והאלוהי ביותר 'הצדיק'. אף אחד מן המלכים והרודנים לא התאווה לכינוי זה, הם שמחו להיקרא 'צרים על ערים', 'רעמים', 'מנצחים' ואחדים - אף 'נשרים' ו'נצים', מפני שחיבבו, כנראה, את התהילה שיסודה באלימות וכוח מזו שיסודה בצדקות; אף-על-פי שהאלוהות, שבה הם רוצים להיטמע ואליה הם רוצים להידמות, מעלותיה, כפי שסבורים, שלוש הם: אי-בלות, כוח וצדקות - והנערצה והאלוהית שבהן היא הצדקות. כי גם החלל והיסודות אינם בלים, וכוח גדול יש גם לרעשי-ארץ ולרעמים ולרוחות-סערה ולזרמי-שטפונות, אך בצדק ומשפט יש חלק רק לנבוני-השכל. (פלוטרכוס, חיי אישים, אנשי יוון, אריסטידיס, עמ' 107)

שלושה הם רגשותיהם של ההמונים כלפי האלוהות: קנאה ומורא וכבוד. והם מקנאים בה ומאשרים אותה על אי-בלותה ונצחיותה. הם נדהמים ומפחדים מאדנותה וכוחה, אך הם אוהבים ומכבדים ומעריצים אותה על צדקתה. ועם כל זאת, אף-על-פי שכך הוא יחסם כלפיה, הם משתוקקים ביותר לנצחיותה, שאין טבענו יכול לקבלה, ולכוחה, שהוא תלוי בעיקרו של דבר בגורל, ואילו את צדקותה, היחידה מכל הטובות האלוהיות שהיא בהישג ידנו, הם שמים בסוף מתוך טעות בשיקול-הדעת, שכן הצדק עושה חיים של כוח ושל מזל ושל שררה לאלוהיים, ואילו הרשע עושה אותם לבהמיים. (פלוטרכוס, חיי אישים, אנשי יוון, אריסטידיס, עמ' 107)

ניתן לראות רבים שהשתמשו בעושרם לטובה או לרעה, אך לא קל למצוא אדם הנושא את עניותו ברוח אצילה. והעניות בושה היא רק לאלו שהם עניים שלא בטובתם. (פלוטרכוס, חיי אישים, אנשי יוון, אריסטידיס, עמ' 125)

כשראה קיסר ברומי אי-אלו נכרים עשירים נושאים בחיקם גורי כלבים וקופים ומגלים חיבתם להם, שאל אם נשותיהם אינן יולדות אצלם ילדים. וכך הוכיח קשות, כראוי לדבר, את המבזבזים על בעלי-חיים את רגשות החיבה והאהבה שהטבע נטעם בנו למען בני-האדם. והואיל ונשמתנו אחוזה מעצם טבעה תשוקה ללמוד ולראות, נותנת שורת ההיגיון, שיש לגנות את המשתמשים בתשוקה זו לרעה והם שומעים ורואים דברים שאינם ראויים שישקדו עליהם ומזלזלים בדברים שהם נאים ומועילים. (פלוטרכוס, חיי אישים, אנשי יוון, פיריקלס, עמ' 149)

כל היגע בעיסוקים שפלים מעיד על עצמו בעמל שהשקיע בעניינים חסרי-ערך, שהוא מזלזל בדברים נעלים. (פלוטרכוס, חיי אישים, אנשי יוון, פיריקלס, עמ' 150)

אך מעשי צדקות משפיעים כך על האדם, שכשהוא בא לידי התפעלות מהם הוא שואף מיד לחקות את עושיהם. הטובות הבאות לנו מידי המזל חביב עלינו קניינן והנאת, אך טובות הצדקות חביב עלינו ביצוען. את הראשונות אנו מבקשים לקבל מידי אחרים, ואת האחרונות אנו מבקשים שיקבלון אחרים מידינו. הטוב המוסרי מזרז ומכוון אותנו למעשים ונוטע בנו מיד דחף לפעולה. (פלוטרכוס, חיי אישים, אנשי יוון, פיריקלס, עמ' 150)

אלה שקראו לכובד-הראש של פיריקלס תשוקה לתהילה ויהירות, היה זינון מזרזם שגם הם ירדפו אחר התהילה כמותו, כי גם תביעת-שווא לאצילות יוצרת כשהיא לעצמה בבלי-דעת משהו מן הקנאה וההרגל לאצילות. (פלוטרכוס, חיי אישים, אנשי יוון, פיריקלס, עמ' 153)

לא בדברים אלו בלבד הועילה לו לפיריקליס חברתו של אנאכסאגוראס. נראה שבגינו גם נעשה גבוה מאמונות תפלות, הבאות מתוך השתוממות על הנעשה בשמי-מרום. תופעות אלו מרשימות אותם אנשים שאינם מכירים את עילותיהן, ורואים בשגעונם יד האלוהות בכל, ודעתם מבולבלת עליהם בשל בורותם בתחומים אלה. אך תורת הטבע מסלקת דעות משובשות אלה ומביאה במקומן של אמונות תפלות משולהבות ומהלכות-אימים אותה יראת-שמים בוטחת שבנות-לווייתה הן תקוות טובות. (פלוטרכוס, חיי אישים, אנשי יוון, פיריקלס, עמ' 153)

מי שהתחיל כבר עשה חצי עבודה. העז להיות חכם. התחל! (הורטיוס)

לומר את מה שאנחנו מרגישים, ולהרגיש את מה שאנחנו אומרים. לשלב בהרמוניה בין הדיבור לחיים. (סנקה, מצוטט אצל לחיות כמו פילוסוף מאת ג'יימס מילר, עמ' 166)

קאטון הזקן אמר לאנשים ששיבחו בפניו אדם אחד נועז השש לקראת סכנות המלחמה, שיש הפרש גדול בין מי שמעריך מאוד אומץ-לב לבין מי שמעריך אך מעט את החיים. ויפה אמר. (פלוטרכוס, חיי אישים, אנשי יוון, פילופידאס, עמ' 305)

כי רוב האנשים, כדברי אריסטו, יש מהם שאינם משתמשים כל-עיקר ברכושם מתוך קמצנות, ויש מהם שמשתמשים בו שלא כראוי מתוך פריצות. הללו הם עבדי-עולם לתענוגותיהם, והללו - לבצעם. (פלוטרכוס, חיי אישים, אנשי יוון, פילופידאס, עמ' 307)

בזאת אני רואה את עיקר תפקידה של ההיסטוריה: שלא תישכחנה המידות הטובות ושיהיה מורא הדורות הבאים והקלון על אמירות רשע ומעשי רשע. (טקיטוס)

הכסף הוא מטבע מזויף של האושר. (אדמון דה גונקור, רעיונות ורגשות)

בסופו של דבר, המסכות נדבקות לעור, והצביעות מתחזה לכנות. (אדמון דה גונקור, רעיונות ורגשות)

כפי שדברי מותרות גורמים לנפש לחיות בחזיונות שווא, החיסכון מחשל אותה. (שבליה דה מרה)

אך אתם, אם תעשו את שאני מבקש, הקדישו מחשבה מעטה ככל האפשר לסוקרטס, והרבה יותר לאמת. ואם לדעתכם מה שאני אומר נכון, הסכימו עם זה, ואם לא - התנגדו לי בכל טיעון שתוכלו להעלות, כדי שבלהיטותי לא ארמה את עצמי ואתכם יחדיו, ואסתלק כמו דבורה, בהותירי את העוקץ בתוככם. (סוקרטס, פיידון מאת אפלטון, 91 ב-ג)

אף אדם לא צריך להתבייש להודות שטעה, שפירושו שעתה הוא חכם יותר מאשר אתמול היה. (אלכסנדר פופ)

חשוד בעצמך, ואת פגמיך שנה-
ולמד מכל חבר, וגם מכל שונא. (אלכסנדר פופ, מסה על הביקורת)

גם התלהבות עודפת היא עוון:
המעריץ טיפש הוא; האוהד – נבון. (אלכסנדר פופ, מסה על הביקורת)

אין בין צדיקים לרשעים אלא דיבר פה בלבד. (קה"ר ט', י')

אין ביננו ולצדיקים [במיתתם] אלא דיבור פה בלבד. (תלמוד ירושלמי, עבודה זרה, ג' ע"א)

אין ביננו לבין המתים הצדיקים אלא הדיבור בלבד. (מדרש הגדול, ויחי מ"ז, כ"ט)

ברגע שאדם רוכש לו מוניטין של שקרן, הוא באותה מידה יכול להפוך לאילם, משום שאנשים לא מקשיבים לרוח. (רוברט היינליין, אזרח הגלקסיה, עמ' 29)

האמרות הטובות כולן קיימות בעולם. חסר רק ליישמן. (בלז פסקל)

ככל שאנו נאורים יותר, כך אנו מגלים יתר גדולה ושפלות באדם. (בלז פסקל, הגיגים)

אדם אינו מלאך ואינו חיה, אך לרוע המזל, מי שחפץ להיות מלאך הופך לחיה. (בלז פסקל)

חברה אינה יכולה להתקיים ללא כוח המסוגל לשלוט ברצון ובתאווה, וככל שיחסר כוח זה מבפנים, כן יגבר מבחוץ. (אדמונד ברק, Further Reflections on the Revolution in France עמ' 69, מצוטט אצל לחיות כמו יהודי מאת משה קופל, עמ' 152)

האיש אשר לו הוא, הוא הוא. (פייר בל)

ללא שליטה עצמית, לא נוכל להצליח בהשגת יעדים ארוכי טווח. היא חיונית לא פחות גם לבנייתם של הריסון העצמי והאמפתיה הדרושים לצורך כינון מערכות יחסים של דאגה ושל תמיכה הדדית. (וולטר מישל, מבחן המרשמלו)

היכולת לדחות סיפוק מיידי לטובת השלכות עתידיות היא מיומנות קוגניטיבית נרכשת. (וולטר מישל, מבחן המרשמלו)

יכולת השליטה העצמית משפרת מאוד את הסיכויים, עוזרת לנו לקבל את ההחלטות הקשות ולשמר את המאמץ הדרוש להשגת מטרותינו. (וולטר מישל, מבחן המרשמלו)

מידת הצלחתנו תלויה לא רק במיומנויות אלא גם בהפנמת יעדים וערכים שמכוונים את המסע, ובמוטיבציה חזקה דיה כדי להתגבר על המכשולים לאורך הדרך. (וולטר מישל, מבחן המרשמלו)

גם חיים שיש בהם יותר מדי שליטה עצמית עלולים להיות לא מספקים בדיוק באותה מידה. (וולטר מישל, מבחן המרשמלו)

הכוח איננו טמון בגירוי, אלא באופן שבו אנו אומדים אותו במחשבותינו. אם נשנה את מה שאנחנו חושבים עליו, תשתנה השפעתו על מה שאנחנו מרגישים ועושים. (וולטר מישל, מבחן המרשמלו)

ממצאים בעניין שליטה עצמית, גנטיקה וגמישות של המוח, משנים את התפיסה של טבע האדם, ואת ההבנה של מי אנחנו ומה אנחנו יכולים להיות. (וולטר מישל, מבחן המרשמלו)

כל הבא על האדם ביד הקב"ה כגון ארוך קצר עני עשיר חכם שוטה לבן שחור הכל בידי שמים הוא אבל צדיק ורשע אינו בא על ידי שמים את זו מסר בידו של אדם ונתן לפניו שני דרכים והוא יבחר לו יראת שמים. (רש"י, פירוש על תלמוד בבלי, ברכות, ל"ג ע"ב, ד"ה הכל בידי שמים)

אושרו האמיתי של אדם תלוי בהפעלה חסרת מעצורים של כשרונותיו. (אריסטו)

הוא [האדם המושלם] מדבר ופועל בכנות. (אריסטו)

אין לו [לאדם המושלם] כל עניין בתהילה. (אריסטו)

התנהגותו [של האדם המושלם] מתונה ודבריו שקולים. (אריסטו)

[האדם המושלם] אינו מדבר סרה באיש, אפילו באויביו. (אריסטו)

[האדם המושלם] לעולם אינו רוחש איבה, ומוחל תמיד על עלבונות. (אריסטו)

[האדם המושלם] אינו נוטה להתלהב, מפני שהוא חושב כי דבר אינו חשוב מאוד. (אריסטו)

הוא [האדם המושלם] נושא בסבלותיו בכבוד ובחן... כמצביא מנוסה המשתמש בשארית כוחותיו בתכסיסי מלחמה. (אריסטו)

הוא [האדם המושלם] מוכן לתת שירות לבני אדם, אך מתבייש לקבל שירות מהם. (אריסטו)

הוא [האדם המושלם] אינו מציג את עצמו לראווה בציבור. (אריסטו)

הוא [האדם המושלם] אינו חושף את עצמו לסכנות ללא צורך... אך בשעת משבר הוא מוכן להקריב את חייו, ביודעו כי בתנאים מסוימים לא כדאי לחיות. (אריסטו)

הוא [האדם המושלם] חבר טוב ביותר של עצמו, ומתענג בצנעתו, בעוד שאדם חסר יכולת או סגולות טובות, הוא אויב גרוע ביותר של עצמו ומפחד מבדידותו. (אריסטו)

האושר תלוי בנו. (אריסטו)

המאושר באדם הוא מי שחי ברווחה, ועוסק בהגות, בחוכמה ובמחקר. (אריסטו)

הצדיק נוצר על ידי עשותו מעשי צדק, המתון על ידי עשותו מעשי מתינות. אם לא יעשה אדם מעשים אלו אין לו שום תקוה שיהיה לאדם טוב. (אריסטו, המידות, חלק ב', פרק ד')

אדם גדול מוכיח את גדלותו באמצעות הדרך שבה הוא מתייחס לאנשים קטנים. (תומאס קארלייל, מצוטט אצל כיצד תרכוש ידידים והשפעה מאת דייל קארנגי, עמ' 34)

היעד הגדול של החינוך אינו הידע, אלא הפעולה. (הרברט ספנסר, מצוטט אצל כיצד תרכוש ידידים והשפעה מאת דייל קארנגי, עמ' 22)

לעולם אל יהא אדם זקן. לא צדיק זקן ולא חסיד זקן. הזקנה מידה מגונה היא, חייב אדם להתחדש תמיד, מתחיל וחוזר ומתחיל. (נחמן מברסלב)

מתמיד אינו דווקא זה הלומד כל היום, אלא זה שלומד כל יום. (ישראל מסלנט)

עלינו להישמר באופן מיוחד מן הדברים שיש בכוחם לגרום רעה לזולת. (דנטה אליגיירי, הקומדיה האלוהית)

רוב בני האצולה ובעלי הקרקעות באנגליה דבקו בטקסים ובעיקרי האמונה העתיקים של הכנסייה - ועם זאת היו מאוחדים בהתנגדותם לסמכות האפיפיור. (סבין ברינג גולד)

אדם אצילי מושך אליו אנשים אציליים ויודע כיצד לשמור על קרבתם. (יוהן וולפגנג פון גתה)

אצילות הרוח היא פשטות יותר מאשר ראוותנות, תבונה יותר מאשר עושר, מחויבות יותר מאשר שאפתנות. (ריקרדו מוטי)

כאשר אדם עושה מעשה טיפשי לחלוטין, המניעים שלו הם תמיד המניעים האציליים ביותר. (אוסקר ויילד)

עדיף לא להיות בכלל מאשר לא להיות אצילי. (אלפרד טניסון)

להודות שאתה טועה זה אצילי יותר מאשר להתעקש שאתה צודק, במיוחד כשאתה צודק. (פרידריך ניטשה)

אני בטוחה שאתה דובר אמת, הרי זאת דרכם של אצילים. (אמילי דיקינסון)

אדם ישר הוא יצירתו האצילית ביותר של האל. (אלכסנדר פופ)

האצילות האמתית [זו שבלב] מבוססת על לעג, אומץ ואדישות. (אלבר קאמי)

מעלות האופי הן האצילות האמתית. (ויליאם גיפורד)

עדיף לשגות באצילות מאשר לצדוק ברשעות. (תומס פיין)

האצולה מלידה אינה מעידה תמיד על אצילות האופי. אם כך היה, בני האצולה היו כמו נדחפים תמיד לעשות מעשים אציליים; אבל לעתים האצולה מלידה פועלת יותר כמעצור בפני מעשים כאלה מאשר כזרז לעשייתם. (צ'ארלס כלב קוטון)

מי שיש לו הרגלים אצילים הוא אציל. (פתגם איטלקי)

בעל נפש אצילית אומר תמיד דברים אצילים, אולם המשמיע דברים אצילים, אינו בהכרח בעל נפש אצילית. (קונפוציוס)

אין שום דבר אצילי בעליונות על זולתך. האצילות האמיתית היא העליונות על מי שהיית בעבר. (ארנסט המינגווי)

האצולה האמיתית של ארצנו היא הצבא. (נפוליאון בונפרטה)

אצילות אמתית היא להיפטר מהפחד. (מרקוס טוליוס קיקרו)

בטח באצילות האופי יותר מאשר בתואר האצולה. (סולון)

המצוינות היא האצילות האמיתית. (מיגל דה סרוונטס)

האצילות נמצאת בעבודה קשה ובערכים מסורתיים. (ד.ב סוויני)

בשם האצילות, איש אינו חווה את החיים במלואם ואיש אינו מבטא את עצמו בשלמות. (איינלה וויזנזט)

נפש, צעירה ופראית, לומדת להיות אצילה דרך האמנות. (ז'ק אמבואז)

כיצד יישא אדם את מר גורלו על נקלה? "אם יראה כי מצבם של אויביו רע ממצבו." (תאלס, מצוטט אצל שבעת החכמים מאת דיוגנס לארטיוס, עמ' 39)

כיצד נחיה בטוב ובצדק מרביים? "אם לא נעשה בעצמנו את שנוקיע אצל אחרים." (תאלס, מצוטט אצל שבעת החכמים מאת דיוגנס לארטיוס, עמ' 39)

איזהו מאושר: "הבריא בגופו, העשיר בנפשו והמחונך כהלכה בטבעו." (תאלס, מצוטט אצל שבעת החכמים מאת דיוגנס לארטיוס, עמ' 39)

הוא [תאלס] אומר, שעלינו לזכור את חברינו, הן קרובים הן רחוקים. (תאלס, מצוטט אצל שבעת החכמים מאת דיוגנס לארטיוס, עמ' 39)

אל יתייפה אדם למראית עין, אלא יהיו אורחות חייו יפים. (תאלס, מצוטט אצל שבעת החכמים מאת דיוגנס לארטיוס, עמ' 39)

"אל יתעשר [אדם] בדרך נקלית,  וכן, שום מילה בל תביא דבתך אל אנשי סודך הנאמנים. (תאלס, מצוטט אצל שבעת החכמים מאת דיוגנס לארטיוס, עמ' 39)

כמידת הדאגה והטיפול שתעניק להוריך, צפה לקבל מילדיך. (תאלס, מצוטט אצל שבעת החכמים מאת דיוגנס לארטיוס, עמ' 39)

הוא [סולון] אמר כי השיח הוא בבואת המעשה, וכי מלך הוא מי שעלה על כולם בכוחו. עוד טען, כי החוקים דומים לקורי עכביש. הן אלה, אם ייפול בהם דבר מה קל וחלש, יעצרו בעדו; אך דבר מה כבד וגדול יותר יקרעם ויעבור דרכם. (סולון, מצוטט אצל שבעת החכמים מאת דיוגנס לארטיוס, עמ' 53)

כיצד יעוולו בני האדם כמה שפחות? אם אותם שלא סבלו עוולה יכאבו את כאבם של אלה שסבלוה. (סולון, מצוטט אצל שבעת החכמים מאת דיוגנס לארטיוס, עמ' 53)

בטח בשלמות המידות יותר מבשבועה. לא תישא דבר שקר. בקש מטרות נעלות. אל תמהר לקנות חברים, ולאותם שקנית אל תתכחש. בטרם תצווה למד לציית. לא תהא עצתך הנעימה מכול, אלא הטובה מכול. עשה את השכל למנהיגך. לא תחבור לרשעים. כבד את האלים, ירא את הוריך. (סולון, מצוטט אצל שבעת החכמים מאת דיוגנס לארטיוס, עמ' 53-54)

קשה להיעשות אדם טוב באמת. (פיטקוס, מצוטט אצל שבעת החכמים מאת דיוגנס לארטיוס, עמ' 67)

בהכרח גם אלים לא ילחמו. (פיטקוס, מצוטט אצל שבעת החכמים מאת דיוגנס לארטיוס, עמ' 67)

השררה חושפת את טיבו של אדם. (פיטקוס, מצוטט אצל שבעת החכמים מאת דיוגנס לארטיוס, עמ' 67)

שאלוהו [את פיטקוס] פעם, מהו הטוב מכל; השיב "לבצע היטב את משימת השעה." וכשקרויסוס שאלו איזוהי השררה הגדולה ביותר, השיב: "שררת העץ המעוטר," וכך התכוון לחוק. הוא אף טען שיש להשיג ניצחונות ללא שפיכות דמים. לאיש פוקאיה שאמר כי יש לחפש אדם משכמו ומעלה, השיב: "אפילו תחפש ביתר שאת, לא תמצאהו." לאותם שביקשו לדעת מה מכיר טובה, אמר: "הזמן." מה נסתר? "העתיד." מה ראוי לאמון? "האדמה." במה אין לבטוח? "בים.". (פיטקוס, מצוטט אצל שבעת החכמים מאת דיוגנס לארטיוס, עמ' 67)

טיבם של אנשים נבונים, טען [פיטקוס], שעוד בטרם תבואנה עליהם מצוקות, יטכסו עצה כיצד למנען; ואילו האמיצים ייטיבו לשאתן, אחר שכבר התרגשו ובאו עליהם. (פיטקוס, מצוטט אצל שבעת החכמים מאת דיוגנס לארטיוס, עמ' 67)

לא תוכיח אדם בצר לו, כי תירא מפני נקם ושילם. השב פיקדון שנטלת למשמרת. לא תדבר סרה בחברך, אף לא באויבך. יהי מורא שמים עליך. אהוב את המתינות. אמץ אמת, נאמנות, ניסיון, זריזות, חברותיות ורגישות. (פיטקוס, מצוטט אצל שבעת החכמים מאת דיוגנס לארטיוס, עמ' 67)

היעשות האדם חזק הריהי מלאכתו של הטבע, אך היכולת לומר את אשר יועיל למולדתו הריהי ייחודיות הנפש והתבונה. (ביאס, מצוטט אצל שבעת החכמים מאת דיוגנס לארטיוס, עמ' 73)

שפע נכסים פוקד רבים אפילו בדרך מקרה.  (ביאס, מצוטט אצל שבעת החכמים מאת דיוגנס לארטיוס, עמ' 73)

אומלל האיש שאינו מסוגל לשאת אומללות. (ביאס, מצוטט אצל שבעת החכמים מאת דיוגנס לארטיוס, עמ' 73)
מחלת נפש היא לחשוק במה שאינו אפשרי, ולא לתת את הדעת למצוקות הזולת. (ביאס, מצוטט אצל שבעת החכמים מאת דיוגנס לארטיוס, עמ' 73)

משנשאל [ביאס] מה קשה, ענה: "לשאת שינוי לרעה ברוח נדיבה." (ביאס, מצוטט אצל שבעת החכמים מאת דיוגנס לארטיוס, עמ' 73)

משנשאל [ביאס] מה ימתק לבני אדם, השיב: "תקווה." (ביאס, מצוטט אצל שבעת החכמים מאת דיוגנס לארטיוס, עמ' 74)

עוד אמר [ביאס], כי ינעם לו לשפוט בין שניים מאויביו מאשר בין שניים מידידיו; הן אחד הידידים יהפוך בוודאי לאויבו, ואילו אחד האויבים - לידידו. (ביאס, מצוטט אצל שבעת החכמים מאת דיוגנס לארטיוס, עמ' 74)

שאלוהו [את ביאס], מה יעשה אדם ויתענג, השיב: "ירבה רווחיו." (ביאס, מצוטט אצל שבעת החכמים מאת דיוגנס לארטיוס, עמ' 74)

יש לאמוד את החיים כאילו נחיה הן זמן רב הן זמן מועט, וכי יש לאהוב באותה מידה שעשויים אנו לשנוא, הואיל ורוב בני האדם רעים. (ביאס, מצוטט אצל שבעת החכמים מאת דיוגנס לארטיוס, עמ' 74)

היה אטי בבחירת המטלות, אך משנטלת על עצמך דבר מה, השגח והתמד בו נאמנה. (ביאס, מצוטט אצל שבעת החכמים מאת דיוגנס לארטיוס, עמ' 74)

לא תדבר בחופזה, כי זהו סימן לטירוף. (ביאס, מצוטט אצל שבעת החכמים מאת דיוגנס לארטיוס, עמ' 74)

אהב את התבונה. (ביאס, מצוטט אצל שבעת החכמים מאת דיוגנס לארטיוס, עמ' 74)

בדבר האלים, אמור כי הם קיימים. (ביאס, מצוטט אצל שבעת החכמים מאת דיוגנס לארטיוס, עמ' 74)

אם אין אדם ראוי לשבח, אל תהללו בגלל עושרו. (ביאס, מצוטט אצל שבעת החכמים מאת דיוגנס לארטיוס, עמ' 74)

השג מטרתך בכושר השכנוע, לא בכוח הזרוע. (ביאס, מצוטט אצל שבעת החכמים מאת דיוגנס לארטיוס, עמ' 74)

יחס לאלים את מעשיך הטובים. (ביאס, מצוטט אצל שבעת החכמים מאת דיוגנס לארטיוס, עמ' 74)

תהא החוכמה צידתך למסע מנעורים עד זקנה; הן בה אפשר לבטוח יותר מבכל שאר הנכסים. (ביאס, מצוטט אצל שבעת החכמים מאת דיוגנס לארטיוס, עמ' 74)

יש להשיא בנותינו בעודן עלמות צעירות בגילן, אך נשים בחוכמתן, [ובכן הורה להקנות השכלה אף לנערות]. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

עלינו להיטיב עם ידיד על מנת לקרבו אלינו, ועם אויב כדי להפכו לידידנו. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

כל אימת שיצא אדם אתם ביתו, יבדוק תחילה מה בכוונתו לעשות; וכשישוב בחזרה, יבדוק מה עשה. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

הוא [קלאובולוס] אף יעץ, כי יש לעסוק נמרצות בפעילות גופנית; להעדיף את חדוות ההקשבה על חדוות הדיבור, ואת חדוות הלמידה על הבורות. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

נצור לשונך מדברי בלע. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

עשה את המידה הטובה לבת בית, ואת העוון – לזר. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

הימלט מעוולה. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

יעץ לעירך אך את הטוב מכל. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

משול בעונג. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

לא תעשה דבר בכוח. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

חנך את ילדיך. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

שים קץ לאיבה. (קלאובולוס, מצוטט אצל שבעת החכמים מאת דיוגנס לארטיוס, עמ' 77)

קח אישה בת מעמדך; הן אם תיקחנה מן הנעלים ממך יהיו קרוביה לאדוניך. (קלאובולוס, מצוטט אצל שבעת החכמים מאת דיוגנס לארטיוס, עמ' 78)

אל תצחק על הנלעגים; הן תעורר שנאתם כלפיך. (קלאובולוס, מצוטט אצל שבעת החכמים מאת דיוגנס לארטיוס, עמ' 78)

בשעת הצלחתך אל תתהלך בגאון; אם תרד מנכסיך, לא תשפל. (קלאובולוס, מצוטט אצל שבעת החכמים מאת דיוגנס לארטיוס, עמ' 78)

דע לשאת את תהפוכות הגורל באצילות נפש. (קלאובולוס, מצוטט אצל שבעת החכמים מאת דיוגנס לארטיוס, עמ' 78)

המרגוע טוב; החיפזון סופו לשגות; תאוות הבצע מבישה; דמוקרטיה טובה מרודנות; תענוגות הם בני חלוף, אך כיבודים - בני אלמוות; בשעת הצלחה היה מתון, ובעת מצוקה - נבון; היה אותו אדם כלפי חבריך הן כישפר חלקם הן בשעת מחסורם; כבד את הסכמיך; דבר סוד אל תגלה; הענש לא רק את החוטאים אלא אף את העומדים לחטוא. (פריאנדרוס, מצוטט אצל שבעת החכמים מאת דיוגנס לארטיוס, עמ' 82)

שאלוהו [את אנקסגורס] פעם לאיזו תכלית נולד, "לצפייה בשמש," אמר, "בלבנה ובשמים". (דיוגנס לארטיוס, סוקרטס וממשיכיו, עמ' 20)

פלוני התעצב כי ימות בנכר; אמר לו [אנקגורס]: "מכל מקום עלי אדמות אחת היא הירידה שאולה". (דיוגנס לארטיוס, סוקרטס וממשיכיו, עמ' 20)

הצודק והמביש אינם מן הטבע, אלא מקורם בחוק. (ארכלאוס, מצוטט אצל סוקרטס וממשיכיו מאת דיוגנס לארטיוס, עמ' 25)

לא היה לו [לסוקרטס] צורך לצאת לנכר, כמנהגם של רבים, אלא אם כן נדרש לכך בעת שירותו הצבאי. את יתר זמנו עשה באותו המקום ועסק בחקירותיו עם בני שיחו בווכחנות יתרה, לא כדי לשנות את דעתם, אלא כדי לנסות וללמוד את האמת. (דיוגנס לארטיוס, סוקרטס וממשיכיו, עמ' 30)

לעתים קרובות, כשהתבונן [סוקרטס] בהמון הסחורות למכירה אמר לעצמו: "מה רבים הדברים שבהם אין לי צורך." (דיוגנס לארטיוס, סוקרטס וממשיכיו, עמ' 33)

הוא [סוקרטס] הפגין זלזול כלפי ארכלאוס המאקדוני, סקופס איש קרנון ואורילוכוס איש לריסה, הואיל ולא קיבל את מתנות כספם ואל חצרותיהם גם לא בא. אורח חייו היה כה מוקפד, עד כי פעמים רבות, כשפרצה מגפה באתונה, הוא לבדו לא חלה. (דיוגנס לארטיוס, סוקרטס וממשיכיו, עמ' 34)

מסוגל היה [סוקרטס] להעלים עין אף ממי שלעג לו. הוא התגאה בפשטות חייו ולא דרש כל שכר. הוא אמר כי נעים לו ביותר לאכול מזון, שנדרש לתבלו כמה שפחות; ונעים לו ביותר לשתות משקה, שיפחית מכל את רצונו ליטול כוס נוספת. (דיוגנס לארטיוס, סוקרטס וממשיכיו, עמ' 34)

מי שצרכיו מועטים מכל, הוא הקרוב ביותר לאלים. (סוקרטס, מצוטט אצל סוקרטס וממשיכיו מאת דיוגנס לארטיוס, עמ' 35)

את הפנאי שיבח [סוקרטס] כרכוש היפה ביותר. (דיוגנס לארטיוס, סוקרטס וממשיכיו, עמ' 38, על סמך המשתה של קסנופון ד' 44)

ישנו טוב אחד בלבד - ידע, ורע אחד בלבד - בורות. (סוקרטס, מצוטט אצל סוקרטס וממשיכיו מאת דיוגנס לארטיוס, עמ' 38)

עושר וייחוס אינם מביאים שום כבוד, אלא להפך - רעה גמורה. (סוקרטס, מצוטט אצל סוקרטס וממשיכיו מאת דיוגנס לארטיוס, עמ' 38)

[סוקרטס] החל ללמוד נגינה בנבל כשהיה כבר זקן, וטען כי כלל אין זה חריג ללמוד ביסודיות את מה שאין אנו יודעים. ועוד, היה רוקד דרך קבע, כי סבר שאימון זה מועיל לבריאות הגוף. (דיוגנס לארטיוס, סוקרטס וממשיכיו, עמ' 38, מתואר גם במשתה של קסנופון, ב, 20-16)

רווחה, אינה דבר פעוט, אך משיגים אותה קמעה קמעה. (סוקרטס, מצוטט אצל סוקרטס וממשיכיו מאת דיוגנס לארטיוס, עמ' 39)

מי שקונים ביוקר פירות שלא בעונתם, אל להם לקוות כי יבשילו בעונתם. (סוקרטס, מצוטט אצל סוקרטס וממשיכיו מאת דיוגנס לארטיוס, עמ' 39)

שאלוהו [את סוקרטס] אם יש להתחתן או לא, השיב: "בין תעשה את האחד בין את השני, תתחרט על כך." (דיוגנס לארטיוס, סוקרטס וממשיכיו, עמ' 40)

הוא [סוקרטס] הזמין אנשים עשירים לסעוד בביתו, וכשקסנתיפה התביישה בסעודה, אמר לה: "אל דאגה! אם הגונים הם, יבליגו ויסתגלו; אך אם נקלים, לא נטריח עצמנו בגללם." (דיוגנס לארטיוס, סוקרטס וממשיכיו, עמ' 40)

[אריסטיפוס] הפיק תועלת מכל מצב. הוא התענג על ההנאה שהסבו לו הדברים שברשותו, ולא התייגע במרדף אחר הנאה ממה שאין לו. (דיוגנס לארטיוס, סוקרטס וממשיכיו, עמ' 67)

כששאלוהו [את אריסטיפוס] מה הרוויח מהפילוספיה, השיב: "היכולת להתרועע בבטחון עם כולם." (דיוגנס לארטיוס, סוקרטס וממשיכיו, עמ' 69)

שאלוהו [את אריסטיפוס] פעם אחת איזה יתרון יש לפילוסופים; השיב: "אם יבוטלו כל החוקים, לא נשנה את אורח חיינו."  (דיוגנס לארטיוס, סוקרטס וממשיכיו, עמ' 69)

כשפלוני התהדר בלמדנותו הרבה, אמר לו [אריסטיפוס]: "כשם שאלה המרבים מכול באכילה ובהתעמלות אינם בריאים יותר מאלה האוכלים כל צורכם, כן חכמים הם לא מי שקוראים הרבה, אלא מי שקוראים את המועיל." (דיוגנס לארטיוס, סוקרטס וממשיכיו, עמ' 70)

מתעוררת בנו שמחה לרווחתה הפשוטה של מולדתנו ממש כמו לרווחתנו אנו. (דיוגנס לארטיוס, סוקרטס וממשיכיו, עמ' 83)

אחדות מן המידות הטובות מתקיימות אפילו אצל חסרי הבינה. (דיוגנס לארטיוס, סוקרטס וממשיכיו, עמ' 84)

חישול הגוף תורם להשגת המידה הטובה. (דיוגנס לארטיוס, סוקרטס וממשיכיו, עמ' 84)

החכם לא יחוש קנאה, לא ישתעבד לאהבה או לאמונות תפלות, שהרי מקורן של כל אלה בדעה נטולת יסוד. עם זאת הוא יחוש כאב ופחד, כי תחושות אלה הן טבעיות. גם עושר מביא לידי הנאה, אך אין לבחור בו לכשעצמו. (דיוגנס לארטיוס, סוקרטס וממשיכיו, עמ' 84)

לעוני ולעושר אין כל חשיבות ביחס להנאה, שהרי אין הבדל באופן הנאתם של עשירים ועניים. עבדות, באופן שווה לחירות, אינה מעלה ואינה מורידה באשר לאומדן ההנאה, ובזאת שווים גם ייחוסם רם למוצא נחות, ומוניטין לשם רע. (דיוגנס לארטיוס, סוקרטס וממשיכיו, עמ' 86)

רגיל היה [מנדמוס] לשאול כדלהלן: "השונה מן האחר, אחר הוא?" "כן." "האם המועיל שונה מן הטוב?" "כן." "הטוב אפוא אינו מועיל." (דיוגנס לארטיוס, סוקרטס וממשיכיו, עמ' 126)

כשפעם שמע [מנדמוס] מישהו טוען, כי הטוב העליון הוא להשיג את כל תאוותינו, אמר: "טוב גדול בהרבה הוא להתאוות למה שצריך." (דיוגנס לארטיוס, סוקרטס וממשיכיו, עמ' 127)

התבאים הקימו את מגפלופוליס, הם זימנו את אפלטון להיות להם מחוקק. אולם משהבין כי לא רצו משטר שבו הכול שווים בפני החוק, לא הגיע אליהם. (דיוגנס לארטיוס, אפלטון, עמ' 30)

מספרים שאפלטון ראה מישהו משחק בקוביות ועל כן נזף בו. אמר לו האיש, כי ההימור קטן, "אבל ההרגל," השיב אפלטון, "אינו קטן." (דיוגנס לארטיוס, אפלטון, עמ' 43)

על הטוב והרע הוא [אפלטון] אמר דברים כאלה: התכלית היא ההידמות לאל. די במידה הטובה כשלעצמה עבור האושר. אך היא זקוקה גם לכלים שהם בחינת יתרונות גופניים: כוח, בריאות, תחושה זריזה וכיוצא באלה, וכן לטובות חיצוניות, כגון עושר, ייחוס ושם טוב. אך החכם כלל לא יהיה פחות מאושר, גם אם דברים אלה יחסרו לו. זאת ועוד, הוא יעסוק בענייני המדינה, יישא אישה, ולא יעבור על החוקים הקיימים. (דיוגנס לארטיוס, אפלטון, עמ' 71)

לא הפחדנות היא היפוכה של הגבורה, אלא האנוכיות. (יצחק שדה)

הכישרון להתגבר על הפחד מקורו באהבת זולת. (יצחק שדה)

היה ראשון לסכנה וילכו אחריך. (יצחק שדה)

משמעותה היסודית של החירות היא להיות משוחררים מן הכבלים, ממאסר ומשעבוד לזולת. (ישעיה ברלין)

ניתן למנוע עוול, דלות, עבדות ובערות באמצעות רפורמה או מהפכה. אך אנשים אינם חיים רק על מנת להיאבק ברוע, אלא מציבים לעצמם מטרות חיוביות, תהיינה אישיות או חברתיות. (ישעיה ברלין)

רק הברברים אינם סקרנים לדעת מאין באו, כיצד הגיעו למקום שבו הם נמצאים ולאן הם הולכים. (ישעיה ברלין)

אינני מכיר סימן אחר לעליונותו של האדם אלא טוב לב. (לודוויג ואן בטהובן)

אשרי האיש שהתגבר על התשוקות כולן ואז המשיך למלא את מחויבויותיו במרץ, תחת כל הנסיבות, אדיש להצלחה! מי יתן והמניע יהיה במעשה עצמו, לא בתוצאה. אל תהיה מאותם האנשים שמעיין פעולתם הינה התקווה לגמול. אל תניח לחייך לחלוף בחוסר מעש. (לודוויג ואן בטהובן)

שום דבר בעולם אינו יכול להחליף את ההתמדה. (קלווין קולידג')

צריך להיות אדם גדול כדי להקשיב היטב לזולת. (קלווין קולידג')

המוות עוצם את עיני המתים ופוקח את עיני הנשארים. (ז'ילבר ססברון)

השפע הופך למחסור אם אנו חושקים בו יתר על המידה. (פרנסיסקו דה קוודו)

כדי לחיות בשלווה צריך להיות חופשי לחלוטין או תלוי לחלוטין בזולת. (פרנסיסקו דה קוודו)

מי שמאבד את כבודו בגלל ממונו, מאבד את הכבוד ואת הממון. (פרנסיסקו דה קוודו, חיי מרקוס ברוטוס)

ובכל זאת, אל תזדרזו לתת אמון באל, אלא בחנו את דבריו אחד לאחד. כי מי לדעתכם משועבד לתאוות הגוף פחות ממני? ומי בן-חורין יותר? שהרי איני מקבל מתנות או שכר מאיש. ואת מי תחשבו לצדיק יותר מזה שמתאים עצמו לכל מצב, עד שאין לו צורך בדבר השייך לזולתו? (סוקרטס, מצוטט בדיאלוגים סוקרטיים מאת קסנופון, נאום ההגנה, עמ' 13)

מאז שעמדתי על דעתי לא חדלתי לחפש וללמוד כל דבר טוב שיכולתי. (סוקרטס, מצוטט בדיאלוגים סוקרטיים מאת קסנופון, נאום ההגנה, עמ' 14)

האין זה מביש, אם לא ננסה, כשאנו יחד, להועיל זה לזה או לשמח זה את זה? (סוקרטס, מצוטט בדיאלוגים סוקרטיים מאת קסנופון, המשתה, עמ' 46)

עושרם ועוניים של בני אדם אינם בבתיהם אלא בנפשותיהם. ואני רואה אנשים פרטיים רבים שאף שיש להם כסף רב הם מאמינים שהם עניים כל כך, עד כי מוכנים הם לעשות כל מעשה ולעמוד בכל סכנה כדי לרכוש עוד. אני גם מכיר אחים ששניהם קיבלו אותה ירושה, אולם לאחד יש עכשיו די והותיו לצרכיו, ולעומתו אחיו חסר כל. מכיר אני גם רודנים שתאוות הבצע שלהם גדולה כל כך, עד כי הם עושים מעשים נוראים בהרבה ממעשי הנזקקים ביותר: גונבים, פורצים לבתים או עוסקים בסחר עבדים בגלל מחסורם. יש אף רודנים המחריבים משפחות שלמות, שוחטים המונים, ולעתים קרובות אף מוכרים ערים שלמות לעבדות למען כסף. אני מצדי חש רחמים גדולים כלפיהם בגלל חוליים הקשה. שכן לדעתי, סבלם דומה לסבלו של אדם שרכושו רב ואף שהוא אוכל הרבה, אינו שבע לעולם. אבל רכושי רב כל כך, עד כי אני עצמי בקושי יכול למצוא אותו. ובכל זאת, אני יכול לאכול לשובע ולשתות לרוויה ולהתלבש כך שבחוץ לא יהיה לי קר יותר מאשר לקליאס העשיר המופלג. (אנטיסטנס, מצוטט בדיאלוגים סוקרטיים מאת קסנופון, המשתה, עמ' 55)

המסתפקים במה שיש להם, חומדים פחות מכל את רכושם של אחרים. וראוי להבחין בכך שעושר מסוג זה הופך אנשים לנדיבים יותר. שכן סוקרטס הלז, שממנו רכשתי את העושר הזה, לא סיפק לי אותו במספר או במשקל, אלא נתן לי כמה שיכולתי לשאת. כעת גם אני איני חוסך מאיש, אלא מציע בשפע לכל חבריי ומשתף את כל מי שחפץ בכך בעושר שבנפשי. והפינוק הגדול ביותר הוא, כפי שאתם רואים, שלעולם יש לי פנאי לחזות במראות הטובים ביותר ולהאזין לקולות הטובים ביותר, ומה שאני מעריך מכל - לבלות את היום עם סוקרטס. גם הוא אינו מתפעל מאלה הסופרים את הזהב הרב ביותר אלא מבלה את ימיו עם אלה המסבים לו הנאה. (אנתיסטנס, מצוטט בדיאלוגים סוקרטיים מאת קסנופון, המשתה, עמ' 56)

כי אדם שיכול גם לזהות את אלה המועילים זה לזה וגם לגרום להם לחשוק זה בזה, אדם זה יהיה מסוגל, לדעתי, גם להשכין ידידות בין ערים וגם להסדיר נישואין מתאימים. וכן הוא בעל ערך רב לערים, לידידים ולבעלי ברית. (סוקרטס, מצוטט בדיאלוגים סוקרטיים מאת קסנופון, המשתה, עמ' 60)

כאשר האהבה היא הדדית, בהכרח יביטו האוהבים זה בזה בעונג, ישוחחו בידידות, יאמינו זה לזה ויהיו נאמנים זה על זה, ידאגו זה לזה, ייהנו בעתות הצלחה ויישאו בסבל יחד כאשר תבוא עליהם צרה. הם יחיו את חייהם בשביעות רצון כאשר הם יחדיו בבריאות טובה, וכאשר אחד מהם חולה, תתחזק אחדותם עוד יותר. וידאגו זה לזה אף יותר בהעדרם מאשר בהיותם יחד. (סוקרטס, מצוטט בדיאלוגים סוקרטיים מאת קסנופון, המשתה, עמ' 68)

תהילת שווא הנסיון מפריך אותה במהרה, אך גבריות אמיתית, אם האל לא ימנע זאת, לעולם תביא איתה תהילה זוהרת כאשר היא נראית לעין במעשים. (סוקרטס, מצוטט בדיאלוגים סוקרטיים מאת קסנופון, המשתה, עמ' 71)

אני מודה שהתחבטתי בשאלה מי הם בעלי הידע הרב ביותר בעיר בכל דבר. שכן התפלאתי כאשר מצאתי בין העוסקים באותן מלאכות כאלה שהם עניים מאד וכאלה שהם עשירים מאוד, וסברתי שראוי לחקור מדוע זה כך. וכשחקרתי זאת, גילית שהדבר הגיוני. ראיתי שאלה הפועלים בלי מחשבה מפסידים, והבחנתי שהחרוצים והמרוכזים עובדים את עבודתם מהר יותר, בכלות רבה יותר וברווח גדול יותר. ואם תלמד מהם, אני מניח, תוכל גם אתה, אם תרצה ואם האל לא יתנגד לך, להיות ליצרן נכסים גדול ביותר. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 104)

ומשום שה'יופי' מצורף ל'טוב', נגשתי בתחילה לכל איש יפה שראיתי, וניסיתי לגלות אם אפשר לראות את הטוב המצורף ליופיו. אך לא כך היה הדבר, ולמדתי שמקצת היפים בצורתם היו עלובים בנפשותיהם. ומצאתי אפוא לנכון להתעלם מהמראה היפה ולחפש אחר אחד מאלה המכונים יפים וטובים. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 115)

אין שום דבר, אשתי, יעיל ויפה לבני האדם כסדר. המקהלה מורכבת מבני אדם, וכאשר כל אחד נוהג לפי דרכו, נוצר אי-סדר בלתי נעים לצפייה, אך כאשר כולם נעים ומשמיעים קול באופן מסודר, טוב להביט בהם ולשמוע אותם. וכן אשתי, צבא בלי סדר הוא דבר פרוע ביותר, הטרף הקל ביותר לאויביו, ולאנשי שלומו - מראה מדכא וחסר תועלת ביותר. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 122)

'אבל כיצד אוכל להצדיק מתן עצות מצדי לאדם מושלם ביופי ובטוב?' שאלתי, 'שהרי אני נחשב לפטפטן ולרועה רוח וגם מכונה בכינוי הגנאי המגוכך ביותר - עני! והייתי מדוכא מאוד בגלל גינוי זה, איסכומכוס, לולא פגשתי לא מכבר את סוסו החדש של ניקיאס הנכרי, וראיתי את הצופים הרבים שהלכו אחריו ושמעתי כמה מהם מדברים עליו רבות. ואז ניגשתי לסייס ושאלתי אותו אם יש לסוס כסף רב. הוא הביט בי כאילו יצאתי מדעתי ואמר, "כיצד יכול להיות לסוס כסף?" התעודדתי כששמעתי שמותר לסוס עני להיות טוב, אם יש לו נפש טובה מטבעה. אם כן, משום שמותר גם לי להיות איש טוב, ספר לי על עבודותיך במלואן כדי לאפשר לי, עד כמה שאוכל ללמוד משמעיה, לחקות אותך, החל ממחר. זהו יום טוב', אמרתי, 'להתחיל לקנות את המעלות'. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 130)

האלים אינם מתירים לבני אדם להצליח, אם אינם מבינים מה עליהם לעשות ואינם דואגים לכך שדברים אלה יעשו, ושאין הם נותנים אלא לאחדים מהמבינים והמתאמים להיות מאושרים. (איסכומכוס, מצוטט בדיאלוגים סוקרטיים מאת קסנופון, ניהול משק הבית, עמ' 131)

אשר לבני אדם, אפשר לעשותם צייתנים יותר גם באמצעות דיבור, כשמשכנעים אותם שהציות יועיל להם. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 138)

אך אוהבי הכבוד מטבעם מונעים גם באמצעות שבחים. שכן יש טבע הרעב לשבח כמו שיש טבע הרעב למאכל ומשקה. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 138)

בזאת נבדל אוהב הכבוד מרודף הבצע: בנכונותו לעמול כשיש צורך בכך, ולהסתכן ולהימנע מרווחים שפלים, למען שבח וכבוד. (סוקרטס, מצוטט בדיאלוגים סוקרטיים מאת קסנופון, ניהול משק הבית, עמ' 140)

אך מי שאינו יודע כל אומנות רווחית אחרת ואינו מוכן לעסוק בחקלאות, ברור שהוא מוכן לחיות מגניבה, משוד או מקבצנות, או שהוא חסר הגיון לחלוטין. (איסכומכוס, מצוטט בדיאלוגים סוקרטיים מאת קסנופון, ניהול משק הבית, עמ' 153)

יש [מצביאים] המביאים את החיילים לכך שלא ירצו לעמול ולהסתכן, ושלא יחשבו שכדאי להם לציית, ואינם עושים זאת אלא מתוך כורח, ועוד מתגאים בהתנגדותם לשליט. למצביאים האלה יש חיילים שאינם יודעים שעליהם להתבייש אם יקרה דבר מביש. אך השליטים האלוהיים, הטובים והידענים, עושים את חייליהם, ועוד חיילים שנוספו עליהם, לחיילים המתביישים לעשות דבר מביש, החושבים שטוב יותר לציית ומתגאים לציית, כל אחד כשהוא לעצמו וכולם יחד, ועמלים בלי לאות כאשר נדרש עמל. (איסכומכוס, מצוטט בדיאלוגים סוקרטיים מאת קסנופון, ניהול משק הבית, עמ' 156)

שליטים הזוכים ליחס מעין זה [שיתוף פעולה נלהב מצד פקודיהם] מעין זה מהכפופים להם הם אלה שיהיו החזקים ביותר, ולא חי זאוס, אלה שמשפרים את כושרם הגופני של החיילים; לא המצטיינים בהטלת כידון או בקשתות, או הפרשים הטובים ביותר המסתכנים בחזית כפרשים או כקשתים, אלא אלה המסוגלים להחדיר בחיילים את הנכונות ללכת אחריהם באש ובכל סכנה. (איסכומכוס, מצוטט בדיאלוגים סוקרטיים מאת קסנופון, ניהול משק הבית, עמ' 156)

אין זה די להיות נקי כפיים; צריך להיות בעל נפש טהורה. (תאלס)

מילים רבות אינן מצביעות על מוח נבון. (תאלס)

הראו נא לי אדם האומר תמיד את האמת, ואראה לכם מישהו שהעולם כולו מתעב. (ז'אן דיון, מיוחס)

כי שתי דרכים נמצאו להשכיל את בני-האדם ולתקן את מנהגיהם. הדרך האחת היא הלמוד העיוני, הדרך השנית חנוך המנהגים במעשה. והנה יתר המחוקקים נחלקו בדעותיהם ובחרו בדרך האחת אשר מצאה חן בעיניהם, ובדרך השניה מאסו. כה חנכו הלקידימונים ויושבי כרתים במנהגים ישרים ולא הורו בדברים; והאתונאים, וכמעט כל יתר היונים, לא למדו בדברים את כל המעשים אשר ייעשו, ולא הקפידו לחנך במעשים. אולם מחוקקנו שקד הרבה לחבר את שתי הדרכים האלה יחדיו, כי לא משך את ידו מהחנוך בדרך המנהגים, וגם לא נתן לעזוב את דרך לקח התורה. וצוה להחל את הדבר מראשית גידול האדם ומתחלת צאתו ובואו בבית אביו, ולא השאיר לשומרי מצוותיו אף דבר קטן לתקן אותו על דעת עצמם או ללכת בשרירות לבם. (יוסף בן מתתיהו, קדמות היהודים נגד אפיון, מאמר ב', פרק 14, מצוטט אצל ילקוט הדעות והמדות, עורך חיים יהודה רות, עמ' מ"ב)

מה שעשתה חכמה עטרה לראשה, עשתה ענוה סנדל לרגלה. (רבי יצחק בר אלעזר, מדרש משלי ט"ו: ו')

הנעלבים ואינם עולבים, שומעים חרפתם ואינם משיבים, עושים מאהבה ושמחים ביסורים, עליהם הכתוב אומר "ואוהביו כצאת השמש בגבורתו" [שופטים ה' 31]. (תלמוד בבלי, שבת, פ"ח ע"ב, מצוטט אצל ילקוט הדעות והמדות, עורך חיים יהודה רות, עמ' ע"ג)

אסור לעולם לגרום לכך שהשוטים ישביעו את רצוננו. (פרוספר מרימה)

מי שחיים באופן אצילי, גם אם חייהם אינם מתנהלים לאור הזרקורים, אל להם לחשוב שחייהם היו לשווא. אל דבר מה קורן מחייהם, זוהר כלשהו, המשמש מורה דרך לחבריהם, לשכניהם, וייתכן שגם לדורות הבאים. (ברטראנד ראסל, מצוטט אצל ג'ינו מעבר לכל דמיון מאת דני דור, עמ' 305)

מי שהכיר כראוי שהכל מתחייב מתוך הכרח הטבע האלוהי והכול נעשה על-פי חוקים וסדרים נצחיים של הטבע, ודאי שלא ימצא שום דבר ראוי לשנאה, לצחוק או לזלזול. אף לא יתמלא חמלה על שום איש, אלא עד היכן שכוח מידתו-הטובה של אדם מגיע, יהא שואף, כפי שאומרים הבריות לעשות מעשים ולהיות שמח. זו ועוד. כל אדם הנוח להיפגע הרי עושה לעתים קרובות מעשים שהוא מתחרט עליהם אחר-כך, הן מחמת ואין אנו עושים מתוך הפעולה שום דבר בידיעה ברורה שהוא טוב, הן מחמת וקל לגנוב את דעתנו על-ידי דמעות שקר. ובפירוש אני מדבר כאן רק באדם החי על-פי שלטון התבונה. אבל מי שאינו מתעורר על-ידי התבונה ולא עד-ידי החמלה לתמוך בידי אחרים, הלה קרוי בצדק: לא-אנוש. שהרי הוא כאילו אינו דומה כלל לאדם. (ברוך שפינוזה, תורת המדות, עמ' רעג-רעד, מצוטט אצל ויכוחי שפינוזה באספקלריה יהודית מאת מנחם דורמן, עמ' 145)

האדם אינו יכול להיות מאושר מבלי שינהג בנדיבות-לב [Wohl Wollen](משה מנדלסון, כתבי משה מנדלסזון, עמ' 16-15, מצוטט אצל ויכוחי שפינוזה באספקלריה יהודית מאת מנחם דורמן, עמ' 173)

אני רודף אחר האמת, ואני מקבלה ממי שיאמר אפילו הוא פחות שבפחותים, ולא אקבל הכזב, אף אם יהיה אומרו הגדול שבגדולים. (שמואל דוד לוצאטו, האובן, עמ' 259)

מי שלא נכשל מעולם אינו יכול להיות אדם גדול. (הרמל מלוויל, הות'ורן ומשה שלו)

הכישלון הוא מבחנה האמיתי של גדולת האדם. (הרמל מלוויל, הות'ורן ומשה שלו)

רק לעתים רחוקות אני יוצא מגדרי; ולעתים רחוקות עוד יותר אני מרשה לעצמי לשקוע בזעם מסוכן על טעויות ועוולות. (הרמל מלוויל, בארטלבי הלבלר)

מחוסר עיקר פנימי, זקוק ההמון למשמעת חיצונית, ולא – הוא רץ פרע אחרי התרגשותו הרגעית. (אברהם רגלסון)

למד לשונך לומר 'איני יודע', שמא תתבדה ותאחז [יתפסו אותך במלה]. (תלמוד בבלי, ברכות, דף ד', ע"א)

התחל מהנקודה בה אתה נמצא, השתמש במה שיש לך, עשה מה שאתה יכול. (ארתור אש)

דחוף עצמך שוב ושוב. אל תוותר אפילו על אינץ' אחד עד שנשמעת השריקה לסיום. (לארי בירד)

גיליתי את ערכה של עבודה קשה על ידי עבודה קשה. (מרגרט מיד)

באדם החי בהדרכת התבונה, הרחמים הם רעים וחסרי תועלת. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 50, עמ' 327)

נמיכות רוח אינה מעלה טובה, או אינה נולדת מתוך תבונה. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 53, עמ' 330)

רק אנשים חופשיים מכירים זה לזה תודה מירבית. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 71, עמ' 348)

האדם החופשי לעולם אינו פועל במרמה, אלא תמיד בתום לב. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 72, עמ' 349)

אדם המודרך על ידי התבונה אינו מציית מתוך פחד. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחת משפט 73, עמ' 350)

אבל דבר זה הוא מידה רעה רק אצל הרודפים אחר הכסף לא מתוך מחסור או בשביל צורכי החיים, אלא מפני שלמדו את אמנויות ההתעשרות וגאוותם על כך. אמנם הם מזינים את הגוף כנהוג, אבל בחיסכון, מפני שכל מה שהשקיעו בשימור גופם הם רואים כנכס שירד לטמיון. ואילו בני אדם היודעים את שימושי האמיתי של הכסף ונוהגים מתינות בעושרם לפי מידת צורכיהם, אלא חיים שבעי רצון מתוך הסתפקות במועט. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', נספח, פרק כ"ט, עמ' 359)

אמנם הסטואיקנים סברו שהריגשות תלויות לגמרי ברצוננו ושאנו יכולים לצוות עליהן באופן מוחלט. אבל הניסיון טפח על פניהם, ומשום כך - ולא דווקא מתוך עקרונותיהם - נאלצו להודות, שיש צורך בלא מעט תרגול ומאמץ כדי לרסן ולמתן את הריגשות. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ה', הקדמה, עמ' 365

גם אם הדרך המוליכה לכל זה נראית קשה מאד, כפי שהראיתי, בכל זאת אפשר להתוות אותה. ואכן, מה שמוצאים לעתים כה נדירות, חייב להיות כרוך במאמצים רבים. הרי לוא גאולת הנפש הייתה מזומנת לנו ויכולנו למצוא אותה בלי עמל רב, איך יכול היה לקרות שכמעט הכל זנחו אותה? אבל כל דבר מעולה הוא קשה, כשם שהנו נדיר. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ה', הוכחת משפט 42, עמ' 403)

ברכת האושר איננה פרס על מעלה טובה, אלא היא עצמה מעלה טובה; ואיננו נהנים ממנה מפני שאנו בולמים את תאוותינו, אלא להפך: כיוון שאנו נהנים ממנה, יש ביכולתנו לבלום את תאוותינו. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ה', משפט 42, עמ' 402)

דברים אלה מגלים מה רב כוחו של החכם, וכמה הוא עדיף מכוחו של הבור הנדחף למעשיו על ידי התאוות בלבד. כי לא בלבד שהבור מטולטל באופנים רבים על ידי סיבות חיצוניות ואינו מגיע לעולם לכלל שביעות רצון נפשית אמיתית, אלא הוא חי במעין חוסר מודעות לעצמו, לאלוהים ולדברים; וכאשר הוא חדל לחוש, הוא חדל עם זה להיות. ולעומתו החכמם, עד כמה שדנים בו בתור כזה, כמעט אינו נרעש ברוחו, אלא, מודע לעצמו, לאלוהים ולדברים מתוך הכרחיות נצחית מסוימת, אין הוא חדל לעולם להיות, ותמיד הוא חווה שביעות רצון נפשית אמיתית. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ה', הוכחת משפט 42, עמ' 403)

בסך הכל, אף על פי שמעולם לא הגעתי לשלמות שכה שאפתי להשיג, ואף לא קרוב אליה, הודול למאמץ המתמשך נהייתי אדם טוב ומאושר יותר מכפי שהייתי אם לא הייתי מנסה להשיגה. (בנג'מין פרנקלין, מצוטט אצל כח הרצון מאת רוי באומייסטר וג'ון טירני, עמ' 70)

מעולם לא הכרתי איש שהתעצל לטפל בענייניו ובחשבונותיו ולא נקלע לקשיים; ומי שמורגל בקשיים כספיים, נדיר מאוד שהוא נשאר מכובד ומצפוני, ואלוהים ישמור שזה לעולם לא יהיה גורלך. (צ'ארלס דרווין, במכתב שצורף לצ'ק לכיסוי חובותיו של בנו, מצוטט אצל כח הרצון מאת רוי באומייסטר וג'ון טירני, עמ' 102)

שליטה עצמית חשובה יותר מאבק שרפה. (הנרי מורטון סטנלי, מצוטט אצל כח הרצון מאת רוי באומייסטר וג'ון טירני, עמ' 132)

החתירה העיקשת ובלתי נכנעת לעבר מטרה מסוימת, נוכח כל המחסור, הסכנות והפיתויים היא התגלמות הכוח המוסרי הנעלה ביותר. (אנטון צ'כוב, על מעשיו של הנרי מורגן סטנלי, מצוטט אצל כח הרצון מאת רוי באומייסטר וג'ון טירני, עמ' 134)

בעזרת תשומת הלב לעיסוקי, בעזרת הכחשה עצמית... בכוונתי להיות אדון לעצמי. (הנרי מורגן סטנלי, מכתב לחבר, מצוטט אצל כח הרצון מאת רוי באומייסטר וג'ון טירני, עמ' 137)

מהלחץ הממשי נוכח סכנה קרבה למדתי, ראשית, ששליטה עצמית חשובה יותר מאבק שרפה, ושנית, ששליטה עצמית עקבית נוכח אתגרי המסע באפריקה אינה אפשרית ללא סימפתיה אמיתית וכנה לילידים שעמם יש לבוא במגע. (הנרי מורגן סטנלי, מצוטט אצל כח הרצון מאת רוי באומייסטר וג'ון טירני, עמ' 151)

עליך להיות טוב, אנושי ונדיב, לאהוב את רעך, לנחם את המתייסר ולסלוח לאלה שעשו עמך רעה. (מקסים גורקי)

תמיד התנהג בצורה שתבטיח את אהבת שכנך. (פליניוס הזקן)

מחמת שעושים את הדברים לחצאין, שאומרים את הדברים לחצאין, שמרשים לעצמם להיות טובים רק לחצאין, באה האנדרלמוסיה לעולם כיום הזה. באלוהים, עשות את הדברים כהלכה! מכה אחת טובה לכל מסמר, ותצליחו במלאכה! אלוהים שונא שטן-לחצאין שבעתיים יותר משהוא שונא את השטן השלם. (ניקוס קאזאנצאקיס, זורבה היווני, עמ' 228)

המדרגה העליונה שאדם יכול להגיע אליה היא לא דעת, אף לא צדק, אף לא טוב-לבב, אף לא ניצחון, אלא משהו נעלה לאין-ערוך מכל הדברים האלה, שיש בו  יותר מן הגבורה ומן היאוש: יראת-הכבוד הקדושה! (ניקוס קאזאנצאקיס, זורבה היווני, עמ' 265)

מעל לאמת קיימת חובה אחרת, הרבה יותר חשובה והרבה יותר אנושית. (ניקוס קאזאנצאקיס, זורבה היווני, עמ' 205)

אם תרצה ברחמים, רחם על החלשים. (ג'לאל א-דין רומי)

אולי הדרך הטובה ביותר לשכנע אנשים לנהוג בצדק היא להניח שכך הם נוהגים. (אדמונד ברק, איגרות, כרך ו' עמ' 158)

אם מדינה מאמינה שתצליח להיות נבערת וחופשייה ותרבותית, היא מאמינה במשהו שלעולם לא היה וגם לא יהיה. (תומאס ג'פרסון)

כל סירחון הדור תלוי בגדולים, שיש בכח ידם למחות (רש"י, פירוש על פרשת מטות)

מקומו של כל אדם קובע את חובתו. (אדמונד ברק, פניה, עמ' 162)

התפתחות התותח שמה קץ לשיטה הפיאודלית, הדיו ישים קץ לארגון החברתי המודרני (נפוליאון בונפרטה, מצוטט בגדולי ההוגים מאת ויל דיוראנט, עמ' 146)

האזרח יפיק פחות תועלת מהשינויים [בחוק] מאשר יפסיד על-ידי שיסגל לעצמו הרגלי אי-ציות (אריסטו, פוליטיקה 8 II)

Ordung muss sein 
סדר חייב להיות! (פרידריך השני)

לא זו בלבד שאפשר לתת חופש זה [חופש מחשבה והבעה] בלא שיתנקזו יראת-שמים ושלום המדינה, אלא אדרבא, שאי-אפשר לבטלו בלי שיבוטלו עמו שלום המדינה עצמו ויראת השמיים (ברוך שפינוזה, מאמר תיאולוגי-מדיני לשפינוזה, עמ' 3)

אילו היה המשפט של אוקלידס, אשר לפיו סכום הזויות במשולש שווה לשתי זויות ניצבות, מתנגד ליתרונם של השולטים, היו מזמן חולקים עליו או היו מונעים את לימודו. (תומאס הובס, מצוטט בתולדות הפילוסופיה החדשה לש. ה. ברגמן, עמ' 143)

אין רעה גדולה יותר מהפקרות ופריצות-החוק. (פיתאגורס, מצוטט באנטיגונה מאת סופוקלס)

מנעורי שנואה היתה עלי האנארכיה יותר מן המוות. (יוהאן וולפגנג פון גתה, פרוזה: המסע באיטליה עמ' 311)

הסדר והעוצמה, שני צדדים הם של אותו המטבע. (נתן רוטנשטרייך, עוצמה ודמותה, עמ' 38)

אם מעמידין הכל על הדינים הקצובים בתורה... נמצא העולם חרב. (רשב"א, שו"ת הרשב"א ג', שצג)

אם אתם מעמידים הכל על הדינים הקצובים בתורה... נמצא העולם חרב. (שולחן ערוך, חושן משפט, ב')

That government is best which governs least.
הממשלה הטובה ביותר היא זו השולטת פחות. (הנרי דיוויד תורו, אי-ציות אזרחי)

שאין מימשל חופשי, או ברכת החירות, מתקיימים בשום אלא על-ידי דבקות בכל תוקף במידת הצדק והמתינות, כיבוש היצר וההסתפקות במועט ושאר מידות הצדקה, ועל הסתמכות-מחדש תכופה על עיקרי יסוד. (כתב הזכויות של וירג'יניה)

חירות העיתונות הכרחית לבטחון חופש במדינה, לפיכך אין להגבילה במדינה זו (סעיף 16 בחוקת מאסאצ'וסטס)

תעלא בעידניה – סגוד ליה! [שועל בזמנו – השתחווה לו! בהשאלה: אדם שעלה לגדולה, קבל מרותו עליך] (רש"י, פירוש על בראשית מ"ח 31)

כך נהפך השלטון הדמוקראטי לתהלוכה של דמאגוגים קצרי-ימים, ואנשים בעלי ערך אינם חפצים לרדת לזירה שבה שומה עליהם להידון ולהאמד-ערכם על-ידי פחותים מהם. (ברוך שפינוזה, תורת המדות, ד', נ"ח, הערה)

אתה לא חייב להיות אחראי לעולם שאתה חי בו! (ג'ון פון-ניומן, מצוטט בהחדווה שבגילוי דברים מאת ריצ'רד פיינמן, עמ' 100)

כעת אני שומע קריאות מכל הכיוונים: אל תתדיינו! הקצין אומר: אל תתדיינו, התאמנו! רשויות המס: אל תתדיינו, שלמו! איש הדת: אל תתדיינו, האמינו! רק אדון אחד בעולם אומר: התדיינו כמה שתרצו על מה שתרצו; אבל צייתו! (עמנואל קאנט , מהי נאורות?)

אמר ר' יצחק לא חרבה ירושלים אלא בשביל שהושוו בה קטן וגדול. (תלמוד בבלי, שבת קי"ט ע"ב)

אמר ר' יוחנן לא חרבה ירושלים אלא על שדנו בה דין תורה... ולא עבדו [עשו] לפנים משורת הדין. (תלמוד בבלי, בבא מציעא, ל' ע"ב)

אלו שמוכנים לוותר על חירות חיונית כדי להרוויח ביטחון זמני לא ראויים לא לחירות ולא לביטחון ומהר מאד חסרים את שניהם. (בנג'מין פרנקלין)

וכי נרשה סתם כך, שהילדים ישמעו אגדות כפי שתזדמנה וכפי שיחבר אותן כל אדם שיזדמן, ויקלטו בנשמותיהם דעות שעל-פי-רוב תהיינה מנוגדות לאותן שלפי אמונתנו צריכות להיות דעותיהם לכשיתבגרו (אפלטון, המדינה, פרק ב' על הומרוס)

"עם" איננו כל אוסף של בני אדם שקובץ בצורה כלשהי, אלא אוסף של בני אדם רבים המאוגדים בהסכמתם על הדבר הצודק ופועלים מתוך אינטרס משותף (מרקוס טוליוס קיקרו, על הרפובליקה 1:25:39)

'חשבו בעצמכם- כך אמרו הם לסטודנטים-גלו תושיה, היו פעילים, היו אמצאתיים'. ובסתרם את עצמם מיניה-וביה, הוסיפו: 'אבל עשו זאת לפי התנאים שלנו, בדרכנו שלנו, ומעל לכל, נהגו לפי הטקסים שלנו'. (דסמונד מוריס, גן החיות האנושי, עמ' 220)

והרי יודעים אתם, כמונו, כי צדק, לפי מנהגו של עולם, אינו בא לכלל דיון אלא בין מי ששווים בעצמתם; החזקים יעשו את אשר ביכולתם לעשות, והחלשים יסבלו את אשר יוטל עליהם. (תוקידידס, תולדות המלחמה הפלופונסית , עמ' 105)

הממלא אחר החוק, איש צדק הוא. (תומאס הובס, לויתן , עמ' 150)

אמנם כי אתם עם ועמכם תמות חכמה (איוב י"ב 2)

כאשר נלמד לכבד את החרות כשם שאנו מכבדים את העושר, גם לנו תהיה רנסאנסה. (וויל דיוראנט, גדולי ההוגים , עמ' 380)

האויב המסוכן ביותר לאמת ולחרות הוא הרוב המוצק. (הנריק איבסן, מצוטט אצל 1000 אמרות כנף מאת מ. תימור)

דריכות מתמדת היא מחיר החופש. (תומאס ג'פרסון, מצוטט בזרימה מאת מיהי צ'יקנסטמהיי, עמ' 95)

עתים אתה רואה את הכנסיה מסיעה מצבת-גבולה הרחק לתוך תחומה של המדינה, ועתים אתה רואה את המדינה נוטלת רשות לעצמה להסיג גבולות, שלפי המושגים המקובלים אף הוא למעשה-אלמות יחשב. ואין שיעור לפורענויות שהתרגשו ובאו מן התחרות שבין עצמויות מוסריות אלה עד עתה, ושעלולות עוד לבוא. אם עומדות הן מערכה לקראת מערכה, המין האנושי הוא קרבן מדניהן; ואם דוברות הן שלום זו לזו, יוצא הדבר בהפסד הקנין היקר ביותר של האושר האנושי; כי אין הללו משלימות על-פי רוב אלא על מנת לגרש מנחלתן עצמות מוסרית שלישית, את חרות הדעות, היודעת להפיק לעצמה טובה כלשהי מן המחלוקת שביניהן. (משה מנדלסון, ירושלים מ. מנדלסזון, עמ' 35)

בכלל סבור אני כי הדבור עלי בני-אדם שאינם מועילים למדינה, על בני-אדם שאין לארץ צורך בהם, דבור הוא שאינו הוגן לאיש-מדינה. בני-אדם יכולים להיות מועילים הרבה או מעט; יכולים להיות מועסקים כך או כך, יכולים להרבות יותר או פחות את אשרם של אחרים ושל עצמם. אבל שום מדינה אינה יכולה לותר אפילו על הפחותים שבתושביה, אפילו על אלה לראית-עין אין מועיל בם, בלי לגרום נזק נכר ומורגש לעצמה, ושום קבצן אינו מיותר, שום בעל-מום אינו פסול לשימוש בעיני ממשלה מחוכמה. (משה מנדלסון, ירושלים, עמ' 157)

לא רק מלאכה, אלא גם עשיה יצירה שמה. לא רק מי שעובד בידיו, אלא גם מי שעושה, מסייע, גורם או מקל דבר-מה, שיש בו כדי להביא תועלת או ענוג לעמיתיו, ראוי הוא לשם יצרן, ועתים הוא ראוי לכך ביותר כל מה שתנועת ראשי-אבריו מועטת ביותר ואין אתה מבחין בה. סוחר לא-אחד, היושב אל שולחן-כתיבתו ומחשב חישובים, או נח בכורסתו ומתכן תכניות, יוצר בעצם הרבה יותר מן הפועל ובעל המלאכה, המקים רעש גדול. איש-המלחמה יוצר, משום שהוא נותן מנוחה ובטחון למדינה. המלומד יוצר, אף כי על-פי-רוב בבלי-נכר לחושים, נכסים לכל-הפחות רבי-ערך הם כהללו: עצה טובה, למודים, שעשועי-נפש וקורת-רוח. רק בשעה שאחזתו מרה-שחורה יכול היה חכם כרוסו להפליט מפיו את הרעיון המשונה, כי אופה-התופינים בפריז יוצר יותר מן האקדמיה למדעים. (משה מנדלסון, ירושלים, עמ' 159)

היה אדם בצאתך ויהודי באהלך, אח לבני ארצך ולמלכך עבד. (יהודה ליב גורדון, מתוך השיר הקיצה עמי)

בתחום החברתי, טענו הוגי הדעות הדגולים בתקופת ימי הביניים, שווים בני האדם בעיני האל ואף ערכו של הפשוט ביותר לא יסולא בפז. בתחום הכלכלי הם לימדו שהעבודה היא מקור לכבוד, לא להשפלה, שאין לנצל שום אדם לשם תכלית שאינה קשורה עם אושרו, ושהצדק צריך לקבוע שכר ומחירים. בתחום הפוליטי, הם לימדו שתפקוד המדינה הוא מוסרי, שעל החוק וביצועו להיות חדורי רעיונות צדק נוצריים, ושעל הזיקה בין שולטים לנשלטים להיות מיוסדת לעולם על מחויבות הדדית. את המדינה, את הרכוש ואת המשפחה מסר האל לפיקדון למפקחים עליהם, ויש להשתמש בהם לקידום מטרות אלוהיות. ולבסוף האידיאל של ימי-הביניים כלל את האמונה העזה שכל האומות והעמים מהווים חלק מקהילה אחת גדולה. כפי שאמר [יוהאן וולפגנג פון] גתה, 'מעל העמים – האנושות', או כפי שכתבה אדית קאוול ב-1915 בשולי ספרה בעקבות ישו, בליל הוצאתה להורג, 'בפאטריוטיות אין די'. (פרדריק ב. ארץ, מצוטט בבעלנות או מימוש עצמי לאריך פרום, עמ' 157)

שני דברים לפחות דרושים לגיבוש דעה אמיתית: מידע מהימן והידיעה שלהחלטתו של אדם יש השפעה. (אריך פרום, בעלנות או מימוש עצמי, עמ' 203)

יסוד המדינה הריהו חינוך הנוער שלה. (דיוגנס מסינופ, מצוטט אצל דברים בשם אומרם מאת ב. יואלי וא. אבי-יעל, עמ' 66)

אל תדור בעיר שראשיה תלמידי חכמים. (רבי יהושע, בבלי פסחים קי"ב ע"א, מצוטט אצל דברים בשם אומרם מאת ב. יואלי וא. אבי-יעל, עמ' 97)

מהו ערכם של אלכסנדר הגדול, יוליוס קיסר ופומפיוס לעומת דיוגנס, הרקליטוס וסוקרטס? (מרקוס אורליוס, מצוטט בדברים בשם אומרם מאת ב. יואלי וא. אבי-יעל, עמ' 97)

עקרונות הקונסטיטוציה החפשית הולכים לאיבוד, אם הגוף המחוקק ממונה על-ידי הגוף המוציא לפועל. (אדוארד גיבון, מצוטט בדברים בשם אומרם מאת ב. יואלי וא. אבי-יעל, עמ' 98)

אין ממשלה יכולה לעמוד איתנה זמן מרובה בלי אופוזיציה חזקה. (בנימין ד’יזראלי, מצוטט בדברים בשם אומרם מאת ב. יואלי וא. אבי-יעל, עמ' 98)

מטרת כל מאבק פוליטי היא להעמיד את המוסר כבסיס החוקה. המוסר הוא מטרת השלטון. (רלף ולדו אמרסון, מצוטט בדברים בשם אומרם מאת ב. יואלי וא. אבי-יעל, עמ' 97)

אין תועלת רבה בנשק מחוץ לארץ לארץ כשאין הנהלת ענינים הראויה לשמה בארץ. (מרקוס טוליוס קיקרו, מצוטט בדברים בשם אומרם מאת ב. יואלי וא. אבי-יעל, עמ' 99)

salus populi suprema lex esto 
רווחת העם היא החוק העליון. (מרקוס טוליוס קיקרו, על החוקים, ספר 3, חלק 3, פסוק 8)

תכליתה של האחרונה [המדינה] אינה לנהוג שררה ואף לא לרסן את הבריות בכוח האימה ולהביאם אל תחת מרות הזולת, אלא לשחרר כל אדם מאימה, כדי שיחיה בבטחון ככל האפשר, כלומר שיחזיק על הצד היותר טוב את זכותו הטבעיות להתקיים ולפעול בלי נזק לעצמו ולזולתו. תכלית המדינה, אומר אני, איננה לעשות אנשים בעלי תבונה לחיות או למכונות, אלא אדרבה, להביאם לכך, שרוחם וגופם ימלאו את תפקידיהם בבטחון, ושיהיו הבריות משתמשים בתבונה חופשית, ושלא יריבו בשנאה, כעס או מרמה, ושלא יהיו נוטרים איבה בלבם זה לזה. לאמור, תכלית המדינה היא, לאמיתו של דבר, החירות. (ברוך שפינוזה, מאמר תיאולוגי מדיני פרק כ', עמ' 211)

אם לא נרצה להיות אויבי הממשלה ולפעול כנגד התבונה המייעצת להגן במיטב כוחותינו על הממשלה מחויבים אנו למלא את כל פקודות הרשות העליונה ללא יוצא מהכלל, ואפילו תצווה דברים נואלים בתכלית, לפי שהתבונה גוזרת למלא גם פקודות כאלה, כדי שנבחר משתים את הרעה במיעוטה. (ברוך שפינוזה, מאמר תיאולוגי מדיני, עמ' 166)

איש לא החזיק בשלטון אלימות זמן רב. (סנקה, מצוטט אצל מאמר תיאולוגי מדיני מאת ברוך שפינוזה עמ' 167)

התבונה והנסיון מלמדים בתכלית הבהירות, שקיום השלטון תלוי בעיקר בנאמנותם של הנתינים, ובשלימות-מידותיהם ועקיבותם בקיום הפקודות. (ברוך שפינוזה, מאמר תיאולוגי מדיני, עמ' 175)

מן הדברים האלה אנו רואים בתכלית הבהירות... עד מה מסוכן הוא לייחס את המשפט האלהי לענינים עיוניים גרידא, ולחוקק חוקים בענין דעות, שהבריות רגילים ועשויים להתווכח עליהן. כי הגרוע שבשלטונות העריצות שולט במקום שבו נחשבות כפשע דעות, שהן זכותו של כל איש ואיש ואין בידו להסתלק ממנה. (ברוך שפינוזה, מאמר תיאולוגי מדיני, עמ' 195)

בהבטל השלטון אי-אפשר לו לשום דבר טוב שיתקיים. (ברוך שפינוזה, מאמר תיאולוגי מדיני, עמ' 202)

נמצא ששלום העם הוא החוק העליון, שכל החוקים, הן האנושיים והן האלוהיים, חייבים להיות מותאמים אליו. (ברוך שפינוזה, מאמר תיאולוגי מדיני, עמ' 202)

לשם יצירת החברה ושמירתה דרושים כשרון וערנות במידה לא מחוקה, ולפיכך חברה בטוחה יותר, יציבה יותר ותלויה פחות במזל תהיה זו הנוסדת ומונהגת על ידי אנשים נבונים וערנים. ולעומת-זאת, חברה המורכבת אנשים נבערים תלויה ברובה במזל והיא יציבה פחות. (ברוך שפינוזה, מאמר תיאולוגי מדיני, עמ' 35)

אין ממלכה יכולה להתקיים בלתי אם על חוקים המחייבים כל איש ואיש; שכן אם יחליטו כל החברים של חברה אחת לפרוש מעל החוקים, יפרקו על ידי עצם המעשה הזה את החברה ויהרסו את הממלכה. (ברוך שפינוזה, מאמר תיאולוגי מדיני, עמ' 36)

החברה מועילה ביותר ואף הכרחית במופלג לא בלבד לשם חיים בטוחים מאויב אלא גם לשם חסכונם של דברים הרבה. הלא אלמלא היו הבריות מוכנים לעזרה הדדית ביניהם לא היתה אומנותם ואף לא שעתם מספקת לפרנס ולקיים את עצמם במידת האפשר. (ברוך שפינוזה, מאמר תיאולוגי מדיני, עמ' 57)

חברה לא תוכל להתקיים בלי שלטון וכוח, וממילא בלי חוקים, שמטרתם למתן ולבלום את לתשוקתם והסתערותם חדלת-הרסן של הבריות. (ברוך שפינוזה, מאמר תיאולוגי מדיני, עמ' 57-58)

כי שלטון שאין מגמתו אלא להנהיג בני-אדם בעזרת פחד, עשוי יותר להיות נטול מידות מגונות מלהיות בעל מידות טובות. אבל בני-האדם צריך שיהיו מונהגים בצורה כזו שיוכלו לראות את עצמם לא כמונהגים אלא כחיים לפי רוחם שלהם וכפי החלטתם החופשית, ושיסוגו סייג לעצמם רק מתוך אהבת החירות, התשוקה להרבות נכסים והתקוה לזכות לתפקידים של כבוד מטעם הרשות, דיוקנאות, תהלוכות ניצחון, ואמצעי עידוד אחרים למידות טבות, מעידים יותר על עבדות מאשר על חירות. כי פרסים על מידות טובות מוענקים לעבדים, לא לבני חורין. (ברוך שפינוזה, מאמר מדיני, פרק י', סעיף ח', מצוטט אצל שפינוזה מאת חיים יהודה רות, עמ' 111)

כי לעולם לא ישנו דרכי-המוסיקה מבלי שיגררו אחריהם את הגדולות שבחוקות המדינה. (דאמון, מצוטט אצל המדינה מאת אפלטון, ספר ד' פרק ג' c, עמ' 108)

אותם הנימוסים הקלים למראית עין... שתיקת הנערים בפני הזקנים,.., שנוי-מקום וקימה וכבוד ככיבוד אב-ואם, וסיפור-הראש.. אבל להעמידם לחוקים, הרי זו פתיות, לדעתי. כי חוקים בדברים מעין אלו, שנאמרו בדבור ובכתב, לעולם לא יהיו ולא יתקיימו. (אפלטון, המדינה, ספר ד' פרק ד' b, עמ' 109)

גלאוקון: מתכוון אתה לאותה המדינה שאנו עוסקים ביסודה ותיאורה, זו המתקיימת במחשבה; שהרי עלי אדמות איני סובר שהיא נמצאת באיזה מקום.
סוקרטס: אבל בשמים אולי היא מכוננת דוגמא לכל הרוצה להסתכל בה ותכן את עצמו על פי הסתכלות זו. ואחת היא, אם ישנה במציאות באיזה מקום ואם אינה. (אפלטון, המדינה, ספר ט' פרק י"ג, עמ' 291)

חיים מאושרים ביותר הם אלה המאפשרים לנו הזדמנויות רבות ביותר, להכיר בערכנו. (סמואל ג'ונסון)

דברים קשים אינם קורים כדי שתהיה ממורמר ותיכנע; הם קורים כדי לשבור אותך לרסיסים ולבנותך מחדש, כך שתוכל להיות כל מה שרצית. (סמואל ג'ונסון)

a nation which can prefer disgrace to danger is prepared for a master, and deserve one 
אומה שיכולה להעדיף חרפה על סכנה מוכנה לאדון, וראויה לאדון. (אלכסנדר המילטון)

טובי המחוקקים נתנו דעתם לידידות יותר מאשר לצדק. (אריסטו, אתיקה ניקומכית, VIII, 1, מצוטט אצל המסות מאת מישל דה מונטן כרך א', עמ' 228)

אין בעולם רעה חולה המזיקה למדינה שלו יותר מלהניח לבני הנעורים חופש לשנות לרצונם לבוש, גינונים, צעדי ריקוד, תרגילי ההתעמלות ושירים ולעבור מצורה אחת לשנייה  או מדעה אחת לאחרת, לרדוף אחר חידושים ולחלוק כבוד לממציאיהם; כך נחתות המידות וכל המוסדות הותיקים נעשים מוקד לבוז וללעג. (אפלטון, החוקים, VII, מצוטט אצל המסות מאת מישל דה מונטן כרך א', עמ' 321)

הפרד ומשול, הוא מוטו טוב. אחד והנהג, עדיף. (יוהאן וולפגנג פון גתה)

אין דבר מפחיד יותר מבורות בפעולה. (יוהאן וולפגנג פון גתה)

who talks most about freedom and equality? Is it not those who hold the bill of rights in one hand and a whip for affrighted slaves in the other? 
מי מדבר הכי הרבה על חופש ושוויון? האם אין אלה שמחזיקים את מגילת הזכויות [של ארצות הברית] ביד אחת ושוט לעבדים מפוחדים ביד השנייה? (אלכסנדר המילטון)

אריסטון, ברוב תבונה מגדיר את הרטוריקה כמדע שכנוע ההמונים; סוקרטס ואפלטון אומרים עליה כי היא אומנות ההטעייה והחנופה... הרטוריקה היא מכשיר שהומצא כדי להפעיל ולהתסיס המון עם נסער, היא כלי שאין משתמשים בו אלא במדינות חולות, כבתרופה. (מישל דה מונטן, המסות כרך א', עמ' 361-360)

להבין עד כמה שפל, גחמני ונבזי הוא שלטון עריצות. (מרקוס אורליוס, הרהורים)

דבר נורא הוא שבערות והתרפסות כוחן יפה מכוח התבונה. (מרקוס אורליוס)

עירי ומולדתי בתור אנטונינוס היא רומא, בתור אדם – העולם כולו. (מרקוס אורליוס)

אל תצפה למדינה אפלטונית [אידיאלית], אלא היה שבע-רצון אם תהיה התקדמות קטנה ביותר, ואל תהי התקדמות זו קלה בעיניך. (מרקוס אורליוס)

על שלשה דברים העולם עומד: על הדין ועל האמת ועל השלום. (רבן שמעון בן גמליאל, משנה, אבות א' י"ח)

המדיניות צרת האופקים ששמרה בלי כל מזיגה נוכרית על הדם הטהור של האזרחים העתיקים, היא שהחישה את חורבנן של אתונה ושל ספרטה. הרוח השאפתנית של רומה הקריבה את זחתנותה על מזבח השאפה וסברה כי נבון ואף לכבוד יותר יהיה לסגל לעצמה מידות ומעלות באשר תמצא, בקרב עבדים או זרים, אויבים או ברברים. (אדוארד גיבון, שקיעתה ונפילתה של האימפריה הרומאית, פרק ב' – אחדותה ועושרה הפנימי של הקיסרות הרומאית בימי האנטונינים, עמ' 46)

שלום בית ואחדות היו התוצאות הטבעיות של המדיניות המתונה והמקפת שבה דגלו הרומאים. אם נשלח מבטנו אל ממלכות אסיה, הרי נראה עריצות במרכז וחולשה בעיבור, לקיחת מס ההכנסה או עריכת המשפט בסיועו של הצבא, ברברים עוינים יושבים בלבה של המדינה, אחשדרפנים בזכות אבות גוזלים לעמם את השלטון בפרובינציות, ונתינים שואפי מרי על אף שאינם מסוגלים לחירות. אך הציות בעולם הרומאי היה אחיד, יציב ומתוך רצון חופשי. האומות המנוצחות שנתמזגו לעם גדול אחד, ויתרו על התקווה, אפילו על הרצון, להשיב לעצמם את עצמאותם, ולא ראו כמעט את קיומן נבדל מקיומה של רומה. (אדוארד גיבון, שקיעתה ונפילתה של האימפריה הרומאית, פרק ב' – אחדותה ועושרה הפנימי של הקיסרות הרומאית בימי האנטונינים, עמ' 54)

על אף נטית המין האנושי לשבח את העבר ולגרוע מערכו של ההווה, הודו בני הפרובינציות לא פחות מן הרומאים ביושר לב ובחמימות במצבה המשגשג והשליו של הקיסרות "הם הודו כי העקרונות האמיתיים של החיים החברתיים, של החוקים, של החקלאות ושל המדעים, אשר הומצאו לראשונה בחוכמתה של אתונה, נתבססו עתה ברוב חוסן על ידי כוחה של רומה, אשר בהשפעתה הברוכה אוחדו הברברים עזי הנפש ביותר על ידי מימשל יחיד ולשון משותפת. ... יהיו אשר יהיו החשדות המתעוררים למקרא הנימה הרטורית והמליצית השוררת כמדומה בקטע זה, בעיקרו של דבר הולם הוא את האמת ההיסטורית. (אדוארד גיבון, שקיעתה ונפילתה של האימפריה הרומאית, פרק ב' – אחדותה ועושרה הפנימי של הקיסרות הרומאית בימי האנטונינים, עמ' 64)

דומה כי ההגדרה הפשוטה למלוכה היא: מדינה שבה יפקידו בידי אדם יחיד, ויהא תוארו אשר יהיה, את ביצוע החוקים, את ניהול ענייני ההכנסה ואת הפיקוד על הצבא. ברם, אם לא תוגן החירות הציבורית על ידי אפיטרופסים פקוחי עין ועשויים לבלי חת, תתנוונה עד מהרה סמכותו של פקיד אדיר כזה ותהיה לעריצות. השפעת הכמורה, בדור של אמונות תפלות, עשויה להועיל לשמירת זכויות האנושות; אך הקשר בין כס המלכות למזבח כה הדוק הנהו, עד כי דגלה של הכנסיה התנופף לעתים רחוקות בלבד מעל ראשי העם. אצולה בעלת רוח קרבית ועם קשה עורף, כשיש נשק בידם, ואחיזתם ברכושם חזקה, וכשהם מכונסים באסיפות חוקתיות, הם הכוח המאזן היחידי המסוגל לשמור על חוקת בת חורין מפני נסיונות ההשתלטות של שליט שאפתן. (אדוארד גיבון, שקיעתה ונפילתה של האימפריה הרומאית, פרק ג' – חוקת הקיסרות הרומאית בתור האנטונינים, עמ' 67)

הוא גילה עד מהרה כי אי אפשר היה להציב גדולה זו על בסיס של קבע בלי להחזיר עם זאת את התרומיות הציבורית, את העקרונות וההליכות הקדמוניים, ואת הודם של החוקים שהושפלו. (אדוארד גיבון, שקיעתה ונפילתה של האימפריה הרומאית, פרק ה' – הקיסרים דקיוס, גלוס, אמילינוס, ולרין, וגליינוס – התפרצות כללית של הברברים – שלושה העריצים – שלטונם ונצחונותיהם של קלודיוס ואורלין – הפוגת שלם אחרי מותו של אורלין – שלטונם של טקיטוס, פרובוס, קרוס ובניו של קרוס [פרקים י'-י"ב של המקור], עמ' 109)

האיטלקים העשירים וטובי ההליכות, אשר סיגלו לעצמם כמעט בכל מקום את תורתו של אפיקורוס, נתענגו על השפעה הנוכחי של השאננות והברכה, הניחו לעצמם להעכיר את החלום הנעים בזכרונות חירותם הרוגשת משכבר. עם גבור כוחו, איבד הסנט את הדרת כבודו; רבות מן המשפחות האצילות ביותר ניכחדו מן העולם. הרפובליקנים בעל שאר הרוח והכשרון ניספו בשדה המערכה או בחרמות. פתח האספה נפרץ בכוונת מכוון לפני המון מעורב המונה למעלה מאלף איש, אשר המיטו חרפה על מעמדם תחת שיפיקו ממנו כבוד. (אדוארד גיבון, שקיעתה ונפילתה של האימפריה הרומאית, פרק ג' – חוקת הקיסרות הרומאית בתור האנטונינים, עמ' 68)

If freedom of speech is taken away, then dumb and silent we may be led, like sheep to the slaughter.
אם חופש הביטוי נלקח, אז אילמים ושותקים עלולים להוביל אותנו כצאן לטבח. (ג'ורג' וושינגטון)

A primary object should be the education of our youth in the science of government. In a republic, what species of knowledge can be equally important? And what duty more pressing than communicating it to those who are to be the future guardians of the liberties of the country?
המטרה העיקרית צריכה להיות החינוך של הנוער שלנו במדע הממשל. ברפובליקה, איזה מין ידע יכול להיות חשוב באותה מידה? ואיזו חובה דחופה יותר מלמסור אותה לאלה שעתידים להיות שומרי חירויות המדינה לעתיד? (ג'ורג' וושינגטון)

In politics as in philosophy, my tenets are few and simple. The leading one of which, and indeed that which embraces most others, is to be honest and just ourselves and to exact it from others, meddling as little as possible in their affairs where our own are not involved.
בפוליטיקה כמו בפילוסופיה, העקרונות שלי מעטים ופשוטים. המוביל שבהם, ובעצם זה שחובק את רוב האחרים, הוא להיות כנים והוגנים ולדרוש זאת מאחרים, ולהתערב כמה שפחות בענייני הזולת שלא קשורים בענייננו שלנו. (ג'ורג' וושינגטון)

Guard against the impostures of pretended patriotism
הישמרו מפני ההטעיות של פטריוטיות מזויפת.  (ג'ורג' וושינגטון)

המנהיג האמיתי כמעט שאינו מורגש, וכשעבודתו שלמה אנשיו אומרים – עשינו זאת בעצמנו. (לאו דזה)

אירגונים לעולם לא יוכלו להיות תחליף ליוזמה ולשיקול דעת. (לואי ברנדייס)

יש המשבחים את החשיפה הציבורית כתרופה למחלות חברתיות ותעשייתיות. אור השמש הוא חומר החיטוי הטוב ביותר ואור המנורה הוא השוטר היעיל ביותר. (לואי ברנדייס, כספם של אחרים ואיך הבנקאים משתמשים בו)

במלחמה כמו באהבה, מצודה המנהלת משא ומתן כבר נכנעה למחצה. (מרגריט דה ולואה)

כל מהפכה משאירה אחריה ביורוקרטיה חדשה. (פרנץ קפקא)

עושר המדינה תלוי במספר האנשים החרוצים. (וולטר)

חברה יכולה להתמודד עם שינויים, אתגרים ולנצל הזדמנויות רק אם ליחידים ניתנת האפשרות, תוך מגבלות מסוימות, לחשוב ולהעלות רעיונות חדשים. (אמיל דורקהיים)

ייתכן שאין צורך בשום כפיה או איום על ההמונים, שכשהם רואים בעיניהם דוגמה ברורה ומאירה של שלמות בחיי מנהיגם, הם כובשים יצריהם ומתאימים עצמם לחיים נטולי דופי, לחיים מאושרים של אחדות וידידות בינם ובין עצמם, שצדק ומתינות בצידם. חיים כאלו הם התכלית המכובדת של כל משטר, ומלך שבמלכים הוא זה היכול להחדיר בנתיניו חיים כאלו ותכונות כאלו. (פלוטרכוס, חיי נומה)

Iustitia est constans et perpetua voluntas ius suum cuique tribuendi
הצדק הוא רצון יציב ומתמיד, לתת לכל אדם את הראוי לו. (אולפיאנוס, מצוטט אצל אוצר פתגמים וניבים לאטיניים מאת גדליה אלקושי, עמ' 245)

הפוליטיקה היא היכולת לחזות מה יקרה בעתיד, בתוספת היכולת להסביר לאחר מעשה מדוע זה לא קרה. (וינסטון צ'רצ'יל)

הפוליטיקאי מחלק את העולם לשתי קבוצות - מכשירים ואויבים. (פרידריך ניטשה)

יש שני דברים שלעולם אינך רוצה להראות לאנשים כיצד אתה עושה אותם - חוקים ונקניקיות. (ג'ון גולדפרי סייקס, אף שיוחס בטעות לאוטו פון ביסמרק ולאחרים)

אדם אחד עם תעוזה מהווה רוב. (אנדרו ג'קסון)

ערכה של מדינה אינו סוף סוף אלא ערכם של היחידים המהווים אותה. מדינה שמבכרת, על התפתחותם והעלאתם הרוחנית של אזרחיה, עוד מקצת כשרון אדמיניסטרטיבי, אם אמתי ואם למראית-עין, בפרטי ההנהלה; מדינה העושה את אנשיה לננסים כדי שיהיו כלים נוחים יותר בידיה, ולו גם לשם תועלתם הם; מדינה כזו תמצא שעל-ידי אנשים קטנים שום דבר גדול לא יוכל להעשות, וששלמות המנגנון שבשבילה הקריבה את הכל לא תועיל לה לבסוף, שהרי יחסר הכח החיוני אשר החרימה והקריבה מדעת לשם ההקלה בהנהלת המנגנון. (ג'ון סטיוארט מיל, על החירות, מצוטט במורה דרך לתורת המדינה מאת חיים יהודה רות, עמ' 120)

אוי לאומה שחכמיה נעשו אילמים בזקנתם, בעוד שמושליה נמצאים עדיין בעריסתם. (ג’ובראן ח’ליל ג’ובראן)

אם רק כל מלך, קיסר ונשיא היה מבין כי עבודתו בלכוון צבאות אינה עבודה מלאת כבוד ואינה חובה חשובה, כמו שהחנפנים שלו שכנעו אותו, אלא פעולה של הכנה לרצח מלאה בבושה ורוע - ואם כל אינדיבידואל פרטי היה מבין כי תשלום המיסים שלו המשמשים כדי לשכור ולצייד חיילים, ומעל הכול, השירות הצבאי עצמו, אינם עניינים של אדישות, אלא פעולות רעות ומלאות בושה שלא רק מאפשרות אלא גם משתתפות ברצח - אז אותו כוח של קיסרים, מלכים ונשיאים, שעכשיו מעורר את כעסנו, ושגורם להם להירצח, היה נעלם מעצמו. (לב ניקולאייביץ' טולסטוי)

התבונה היא הגדולה שבמתנות שאלוהים נתן לבני האדם. (סופוקלס, אנטיגונה)

כל מדינה ומדינה עומדת על האלימות. (לאון טרוצקי, מצוטט אצל הפוליטיקה בתורת מקצוע מאת מקס ובר, עמ' 8)

ממשלה שמרנית היא צביעות מאורגנת. (בנימין ד'יזראלי)

הממשלה היא איגוד של אנשים הגורמים רעה לכל האחרים. (לב ניקולאייביץ' טולסטוי)


הישמע לחוקים. (כילון איש ספרטה)

זה יתרון גדול בחיים לדעת לקחת יוזמה ולתקוף. מי שמותקף מתפשר תמיד. (בנז'מן קונסטן, יומן אינטימי)

הערובה היחידה של האזרח נגד השרירות היא הפומביות. (בנז'מן קונסטן)

הזכות למרוד אינה שייכת לאיש או שהיא שייכת לכל. אין מעמד שיכול להפוך את המרד למונופול. (בנז'מן קונסטן)

מלחמה ומסחר הם שני אמצעים שונים כדי להגיע אל אותה מטרה: לרכוש מה שאנו רוצים. (בנז'מן קונסטן)

כאשר הממשלה קוראת לאנשים להביע את שמחתם, אין זה אלא שהאסון קרוב ביותר. (פרדיננד באך, החליל והתוף)

הפוליטיקאים הופכים לפסימיסטים באופן אוטומאטי, כאשר משחק הכיסאות מרחיק אותם מן השלטון. (פרדיננד באך, החליל והתוף)

דבר לא נותר מכבוד האדם, כאשר היחיד חב את ערכו הסגולי רק לעובדה שאירע לו להיוולד גרמני או רוסי. אולם תחת זאת צומחת ומתקיימת לכידות חדשה, תחושה של תלות הדדית בין כל החברים המרכיבים את העם. ולכידות זאת נמצאת מכשיר יעיל לשיכוכן של החרדות המוצדקות של האדם המודרני. (חנה ארנדט)

יש אומרים שרק לעתים רחוקות אנו שומעים על התאגדויות של מעסיקים, ואילו על התאגדויות של פועלים אנו שומעים לעתים קרובות. אך כל מי שמדמה בנפשו על סמך דברים אלה, שהמעסיקים מתאגדים רק לעתים רחוקות הריהו בור בהוויות העולם כשם שהוא בור בעניין זה. (אדם סמית, עושר העמים, פרק ח' – על שכר העבודה, עמ' 138)

ואילו המורה לרטוריקה, המתימר שיש בידו לחנך את נפש תלמידיו, אינו יודע מה טוב בשבילה; שכן אילו ידע זאת, הרי לא היה ריטור אלא פילוסוף. (אלכסנדר קורא, אפלטון כפשוטו, עמ' 42)

שהרי פוליטיקה בימינו מנהלים במידה מכרעת בפומבי, באמצעות המלה המדוברת או הכתובה. בתחום תפקידיו של העו"ד, לפי טיב אמנותו, הוא לשקול את משקל פעולתה של המלה, ואין זה מעצם טיב אומנותו של הפקיד המקצועי, שאינו דמאגוג ועל פי תכלית מעשיו אין עליו להיות דמאגוג, וכשהוא רוצה לנהוג כן, על פי רוב אינו נעשה אלא דמאגוג גרוע. (מקס ובר, הפוליטיקה בתורת מקצוע, עמ' 34)

במקום שאדם מציב את עצמו כי לדעתו כך הראוי ביותר, או במקום שבוא מציב אותו מפקדו, שם, אני מאמין, עליו לעמוד איתן מול הסכנה ולהעדיף מוות או כל דבר אחר על חרפה. (אפלטון, אפולוגיה)

המחקה לשון זולתו, אובד וכלה. (אפלטון, האיגרת החמישית אל פרדיקאס השלישי מלך מקדוניה ה 96, מצוטט אצל אפלטון חייו ואישיותו מאת יוסף ג. ליבס, עמ' 63)

שלום המדינה או אבדנה תלוי בזה שהחוק לא ייכנע ל"מושלים", אלא הללו יהיו "משרתי החוק"; ולא החוקים יכולים להגשים את הכלל הזה, אלא האנשים שבידיהם ינתנו. (אפלטון, החוקים ד 143, מצוטט אצל אפלטון חייו ואישיותו מאת יוסף ג. ליבס, עמ' 64)


אני מאמין שאחד היתרונות הבולטים ביותר שיש לממשלה נבחרת ואין לממשלה מורשתית הוא זה: הטבע פיזר את הכשרונות האישיים בכמות מספקת, ובשיטת השלטון הנבחר יכולה החברה לבחור כחפצה אנשים ברוכי כשרון ולמנותם לניהול ענייני הממשל, ואילו העברת השלטון ומינוי מושלים בממשלה מורשתית מתבצעים דרך חלציהם של נבלים ושל שוטים הוללים, בין סביאות השולחן לתאוות המיטה. (תומאס ג'פרסון, מכתב לג'ורג' וושינגטון מיום 9 בספטמבר 1792, מצוטט אצל תומס ג'פרסון איש רנסנס אמריקאי בעולם של מהפכה, עמ' 415)

שום ממשלה אסור לה שתתקיים בלא ביקורת ובלא מבקרים, ואם תהיה עיתונות חופשית, יהיו מבקרים של הממשלה. אם ממשלה היא צודקת והגונה, אין לה צורך לחשוש מפני המנגנון ההוגן של התקפה והגנה. זה המנגנון היחיד שנתן הטבע לאדם כדי לסנן ולברור את האמת, הן בדת, הן בחוק, הן בפוליטיקה. סבורני שאות כבוד הוא לממשלה שאינה מיודדת עם חנפיה ואינה מבוהלת ממבקריה; ואילו ממשלה המפנקת את הראשונים היא ממשלת קלון, וממשלה הרודפת את האחרונים היא ממשלת זדון. (תומאס ג'פרסון, מכתב לג'ורג' וושינגטון מיום 9 בספטמבר 1792, מצוטט אצל תומס ג'פרסון איש רנסנס אמריקאי בעולם של מהפכה, עמ' 415)

המסורת היא קדמתו של העבר; הקדמה תהיה מסורתו של העתיד. (אדואר אריו, רשימות ואמירות)

אין בנמצא ידידות בין שני פוליטיקאים, במיוחד אם הם משתייכים לאותה מפלגה. (אדואר אריו, רשימות ואמירות)

בחיים הציבוריים צריך להיות כנה יתר על המידה כדי להיות די כנה. (אדואר אריו, רשימות ואמירות)

הפוליטיקה מהווה חלק של המטאורולוגיה; יש לדעת לאן הרוח נושבת. (אדואר אריו, רשימות ואמירות)

אצל אומה חופשית הדעה הסמכותית היחידה היא הדוגמה. (אדואר אריו, רשימות ואמירות)

אילו שלחתי ידי מזמן לעסוק בענייני המדינה, כי אז אבדתי מזמן בלי שאתם או אנוכי היינו נשכרים מאומה. ואל-נא תכעסו עלי שאני אומר את האמת; שהרי אין איש שיציל את נפשו בעמדו ביושר-לבב לנגדכם או לנגד המון עם אחר ויעכב את מעשי העוול המרובים ואת הפרות החוק שבמדינה, אלא מי שנלחם מלחמת-אמת למען הצדק, ויינצל אך זמן קצר, צריך שיחיה חיי איש פרטי, ולא חיי איש-ציבור. (סוקרטס, אפולוגיה מאת אפלטון, מצוטט בחייו ומותו של סוקרטס, עמ' 37)

מה ראוי לי לסבול או לשלם, על שלא הסכנתי לשקוט בחיי, אף לא נתתי דעתי, כרוב האנשים, על צבירת כסף ועל משק ביתי ועל כהונות פיקוד ונאומי עם ושאר משרות וקשרים ופילוגים המתרחשים במדינה? הלא ראיתי את עצמי הגון מכדי לפנות אל דברים אלו ולהציל נפשי בכך; הרי שם לא הייתי מביא תועלת לא לכם ולא לעצמי, ועל כן לא הלכתי בדרך זו, אלא הלכתי לגמול עם כל אחד לחוד אותו חסד שהוא, כפי שאני טוען, הגדול ביותר: שהנה ניסיתי לשדל כל אחד מכם, לבל יקדים ידאג לענין מענייניו בטרם ידאג לעצמו שיהיה טוב ונבון ככל האפשר, ואף לא ידאג לענייני המדינה בטרם ידאג למדינה עצמה, וכן ינהג גם בכל שאר דאגותיו (סוקרטס, אפולוגיה מאת אפלטון, מצוטט בחייו ומותו של סוקרטס, עמ' 43)

כאשר העצלנות תופסת את מקומה של החריצות, והתשוקה וההתפארות – את מקומן של המתינות ושל הכנות, מצבה של המדינה משתנה יחד עם מידותיה המוסריות, והשלטון עובר תמיד לידיהם של הפחות ראויים לשלוט. (גאיוס סאלוסטיוס קריספוס, מלחמת קטלינה)

אין מטרתנו עושר ועוצמה שאותם ניתן להשיג באמצעות מלחמה; אנו חפצים בחירות שבעבורה כל אדם המכבד את עצמו יהיה מוכן להקריב את חייו. (גאיוס סאלוסטיוס קריספוס, מלחמת קטלינה)

האחדות מאפשרת למדינות קטנות להפוך לגדולות, ואילו היריבות מערערת את יסודותיהן של הגדולות שבאימפריות. (גאיוס סאלוסטיוס קריספוס, מלחמת יוגורתה)

אין בנמצא חברה ללא חוקים, וציביליזציה ללא עיר. (דיוגנס מסינופ)

כל עוד האזרחים שומרים על החוקים, נעשות המדינות חזקות ומאושרות; אבל בלי אחדות לא יושלט סדר במדינה, ולא יתנהל בית כהלכה. ובאשר לחיי הפרט, כיצד יקווה אדם להימלט מעונש ולזכות לכבוד במדינה אם לא מתוך צייתנות לחוקים? (קסנופון, זכרונות, ספר רביעי, עמ' 152)

הדנים לכף חובה את המהומות בין האצילים לפשוטי העם, נדמה לי שהם מגנים אותם דברים שהיו הסיבה הראשית לכך שרומא נשמרה חופשייה. (ניקולו מקיאוולי, דיונים על ליוויוס)

כשאני... רואה כמה גדול הכבוד שחולקים לימי קדם, כמה להוטים בני־אדם לקנות פסל עתיק, ולא גם קטוע, ולו גם בדמים יקרים מאוד... ואני שם אל לבי, מצד אחר, שבני אדם אומנם מתפעלים גם מן המעשים הגדולים והכבירים שעשו מלכויות ורפובליקות בימי קדם... ממעשיהם של מלכים, שרי צבא, אזרחים נותני חוק ומשפט ואחרים... אבל מחקים אותם מעט ואין דבקים במידותיהם, ונהפוך הוא, סרים מדרכם של אלה בכל מקום – איני יכול שלא לתמוה תמיהה גדולה וגם להצטער צער רב. (ניקולו מקיאוולי, דיונים על ליוויוס, הפתיחה לספר הראשון, כתבים פוליטיים, עמ' 51–52)

בכך טעותו הרגילה של כל שלטון מדיני, שהוא מחליף אמצעים במטרות. (ניקולו מקיאוולי, הנסיך)

מלחמות מתחילות כשאתה רוצה, אך אינן מסתיימות כשאתה מבקש. (ניקולו מקיאוולי, הנסיך)

כאן נשאלת השאלה: האם עדיף שיאהבו אותך או שיפחדו ממך? התשובה היא כמובן ששניהם רצויים, אבל מאחר שקשה לשלב את שניהם, הרי שאם יש לוותר על אחד מהשניים, הרבה יותר בטוח שיפחדו ממך משיאהבו אותך. (ניקולו מקיאוולי, הנסיך)

קיימות שתי צורות של מאבק: הראשונה באמצעות החוק והשנייה באמצעות כוח; הדרך הראשונה היא זו של האדם, השנייה של חיות; אבל מפני שהדרך הראשונה היא לעיתים קרובות לא מספקת, יש למצוא מקלט בשנייה. (ניקולו מקיאוולי, הנסיך, פרק 18)

נסיך חייב, אם חכם הוא, שלא לחשוש לשם של קמצן. כי ברבות הימים, כשיראו, שהכנסותיו מספיקות לו בגלל חסכנותו, ויש לאל ידו להתגונן מפני כל מתקיף וגם להשיג הישגים ניכרים בלי לנגוש את העם במסים, ילך ויוחזק נדיב. משום שבאופן זה יוכל לנהוג נדיבות בכל אלה שאין הוא נוטל מהם מאומה, והם מרובים לאין ספור, ולנהוג קמצנות באלה שאין הוא נותן להם מאומה, והם מעטים. (ניקולו מקיאוולי, הנסיך, הפרק "על הנדיבות והקמצנות")

אין חובתו של מושל חכם לשמור את הבטחתו, כשזו עשויה לגרום לו נזק... אילו היו כל בני האדם טובים וישרים ודאי שהוראה זו לא הייתה טובה. אבל כיוון שהם רעים ומושחתים ואינם מקיימים מה שהבטיחו לך, אין גם אתה מצווה לקיים את הבטחתך. לעולם לא יהא נסיך חסר טעמי חוק ומשפט ליפות בהם את הפרת דברו. (ניקולו מקיאוולי, הנסיך, מהפרק "באיזה אופן חייב נסיך לשמור אמונים")

הכול דנים את מעשי בני אדם על פי הצלחתם ובייחוד את מעשי הנסיכים. ישקוד איפוא הנסיך על הניצחון ועל קיום השלטון בידיו והאמצעים יוחזקו תמיד ראויים לכבוד והכל ישבחו אותם. כי את לבו של ההמון תופסים תמיד מראה העיניים וההצלחה. (ניקולו מקיאוולי, הנסיך, הפרק "באיזה אופן חייב נסיך לשמור אמונים")

מכבדים נסיך כשהוא ידיד בלב ובנפש או אויב בלב ובנפש, כלומר – כשהוא מעמיד עצמו לימינו של זה או נגד זה, בלי חשש. התנהגות זו מועילה יותר מן העמידה מן הצד כניטרלי. (ניקולו מקיאוולי, הנסיך, הפרק "כיצד ינהג נסיך ויקנה לו כבוד")

אם כי אני אוהב את ארצי, אינני אוהב את יושביה. (ג'ורג' ביירון)

חוקים טובים גוררים עמם חוקים טובים מהם. חוקים גרועים גוררים עמם חוקים גרועים עוד יותר. (ז'אן-ז'אק רוסו)

אם יאמר אפילו אדם אחד על ענייני המדינה 'מה איכפת לי?' סימן שהגיעה מדינה זו לקיצה. (ז'אן-ז'אק רוסו)

עשיר או עני, חזק או חלש, כל אזרח שמתבטל הוא נוכל! (ז'אן-ז'אק רוסו)

דיקטטורה של משטר אוטוריטטיבי היא הפתרון והחלופה לדמוקרטיה הרקובה. חופשיים מאינטרסים אגואיסטים של בוחרים יוכלו [המנהיגים] להצעיד את האומה לעבר המלכות [...] האידיאלית. (ישראל אלדד)

הזולת משבח את חוסר האנוכיות כי לתועלתו הוא. (פרידריך ניטשה, המדע העליז)

אין בנמצא ממשלה יציבה לאורך זמן ללא אופוזיציה מטילת אימה. (בנימין ד'יזראלי)

האנושות עדיין לא הפיקה אנושיות. (יהודה לייב פינסקר, מצוטט אצל חמשת אבות הציונות מאת בנציון נתניהו, עמ' 60)

In the laws of Connecticut, as well as in all those of New England, we find the germ and gradual development of that township independence which is the life and mainspring of American liberty at the present day.
בחוקי קונטיקט, כמו גם בכל אלה של ניו אינגלנד, אנו מוצאים את הנבט וההתפתחות ההדרגתית של אותה עצמאות עיירה שהיא החיים והמקור של החירות האמריקאית בימינו. (אלקסיס דה טוקוויל, הדמוקרטיה באמריקה, פרק 2, מקורם של האנגלו-אמריקנים, חלק 2)

אל תתביישו בשהיות ובדיחויים, שעליהם הם מגנים אותנו ביותר, שאם תיחפזו למלחמה תשהו את קיצה, שעל כן פתחתם בה ללא כל הכנה. יתר על כן, העיר שבה אנו חיים, היתה תמיד חופשיה ומהוללת מאוד בשל מדיניותה זו, שאינה אלא מתינות מדעת. ובשל מתינות זו אנו היחידים, שאינם מתרהבים בטובה ואינם מרכינים ראש כאחרים בפורענות...דרכנו היא להתכונן תמיד במעשים נגד אויבנו מתוך ההנחה, שהם נבוני-עצה. ואל לנו לתלות את תקוותנו בטעויותיהם, אלא ביכולתנו לצפות את הדברים לאשורם. ואף אל נדמה בנפשנו, שיש הפרש גדול בין אדם לאדם, אלא מי שחינוכו חמור יותר, גם כוחו יפה יותר. (ארכידאמוס מלך ספרטה, מצוטט בתולדות מלחמת פלופוניס מאת תוקידידס, ספר ראשון פ"ד, עמוד 41)

מדרכם של אנשים נבונים לשבת בשלווה, אם אינם נפגעים, אך מטיבם של אנשים אמיצים להעדיף מלחמה על שלום כשהם נפגעים, ולמשוך ידיהם ממלחמה כשמזדמנת להם שעת כושר לכך; אין הם מתרברבים כשהמזל מאיר להם פנים במלחמה ואין הם מתענגים על נחת הרוח שבשלום עד שיתנו לפגוע בהם... כל המהלך בגדולות מחמת הצלחתו במלחמה אינו מכיר כמה כוזב הוא הביטחון המדיח אותו. כי הרבה פעולות שבאו מתוך תכנון רע עלו יפה מפני שתכנית היריבים נמצאה גרועה יותר. ומרובות עוד יותר הפעולות שנהפכו על פיהן והביאו חרפה על עושיהן אף על פי שתוכניתם הייתה טובה לכל הדעות. כי אין שום אדם המבצע דבר באותה מידת הביטחון שבה החליט עליו. (תוקידידס, מלחמת פלופוניס, ספר ראשון ק"כ)

משמעותן הרגילה של מילים נתחלפה... פזיזות חצופה נחשבה כאומץ נאמן, היסוס נבון כפחדנות, מתינות כמסווה לחוסר גבריות, היכולת לראות בעיה מכל צדדיה כרפיון ידיים. אלימות מטורפת הועלתה לאחת ממידות הגבריות ותכנון זהיר כאמתלה להשתמטות. חמום המוח נחשב תמיד לנאמן ומתנגדו לחשוד. המצליח במזימה נחשב פיקח והמגלה מזימה לפיקח יותר אך מי שניסה למנוע את הצורך במזימות נחשב כמי שמפר אחדות או כפוחד מהמתנגדים. (תוקידידס, מלחמת פלופוניס, ספר שלישי פ"ב)

וכך הביאה המחלוקת לידי קלקול כל המידות הטובות ביוון. התום, יסוד מידת האצילות, היה ללעג ולקלס ובטל קיומו. התנכלות איש ברעהו והחשדנות פשטו בכל מקום. שום דבר לא היה בכוחו להשלים בין הניצים לא הן-צדק ולא שבועה. ומאחר שכל אחד היה תקיף בהכרתו שאין שום תקווה להגיע לידי יציבות נתנו דעתם בעיקר להיזהר מפגיעה ולא היו מסוגלים לתת אמון באחרים. הפחות נבונים - ידם הייתה על העליונה על פי רוב. שכן הואיל ופחדו מפני נחיתותם ומפני תבונת יריביהם... היו יוצאים לפעולה בעזות נפש. (תוקידידס, מלחמת פלופוניס, ספר שלישי פ"ג)

בשיקול דעתם הלכו אחר הרצון המטעה מאשר אחר ראיית הנולד הזהירה. שכן דרכן של הבריות לסמוך בכל דבר שהם משתוקקים לו על התקווה נטולת הדאגה ולדחות מתוך שיקול דעת שרירותי כל מה שאינם רוצים בו. (תוקידידס, מלחמת פלופוניס, ספר רביעי ק"ח)

אני מצידי פונה לקשישים, אם יש בכם איש היושב ליד אחד מאותם צעירים, שלא יתבייש להראות כמוג לב אם לא יצביע בעד המלחמה, ושלא יהיו חולי תאווה כמותם למה שאינו ברשותם, מתוך הכרה שאך מעט מאוד ניתן להשיג בחמדנות, אך הרבה מאוד בראיית הנולד. (ניקיאס, מצוטט בתולדות מלחמת פלופוניס מאת תוקידידס, ספר שישי י"ג)

שועל אינו שופט בענייניה של עדת אווזים. (פתגם אנגלי)

גם חתול יכול להסתכל על מלך. (פתגם אנגלי)

תמיד נכון לשמר דברים אם הם גרועים פחות מהדברים שאמורים להחליפם. החוק האפריורי הזה של תבונה מעשית הוא גם האמת שבשמרנות. (רוג'ר סקרוטון, להיות שמרן)

הרעיון הזה, שלפיו עלינו להיות מודרניים כשאנו מגינים על העבר ויצירתיים בבואנו להגן על המסורת, השפיע עליי עמוקות, ולימים עיצב את נטיותיי הפוליטיות. (רוג'ר סקרוטון, להיות שמרן)

שמרנות מתחילה מתחושה המוכרת בוודאי לכל האנשים הבוגרים: התחושה שדברים טובים נהרסים בקלות, אך אינם נוצרים בקלות. זה נכון במיוחד לדברים הטובים שאנו מקבלים כנכסים קולקטיביים: שלום, חופש, חוק, נימוס, מסירות ציבורית, הביטחון שמקנים רכוש וחיי משפחה. (רוג'ר סקרוטון, להיות שמרן)

ה'תיאוריות' החדשות שנשפכו מעטיהם של אינטלקטואלים פריזאים בקרב שניהלו נגד ה'סטרוקטורות' של החברה הבורגנית – לא היו כלל תיאוריות, אלא צרורות של פרדוקסים שנועדו לחזק את אמונתם של הסטודנטים המהפכנים בכך שחוק, סדר, מדע ואמת אינם אלא מסכות של השליטה הבורגנית. (רוג'ר סקרוטון, להיות שמרן)

זו אחת הסיבות שהשמרנים סובלים מעמדת נחיתות בדעת הקהל: העמדה שלהם נכונה - אבל משעממת, ואילו זו של מתנגדיהם, מלהיבה - אך שגויה. (רוג'ר סקרוטון, להיות שמרן)

ציות שקט טוב יותר מתאווה לממלכה. (טיטוס לוקרטיוס קרוס)

להיות בעל זכויות יתר הוא חטא בלתי נסלח. (כריסטינה מלכת שוודיה)

הייתי ונשארתי ליצן - מה שממקם אותי מעל כל הפוליטיקאים. (צ'רלי צ'פלין)

תמיד מצאתי שחסד מביא לתוצאות טובות יותר מאשר צדק נוקשה. (אברהם לינקולן)

אמצעים לא חוקיים יכולים להפוך לחוקיים כאשר הם הכרחיים. (אברהם לינקולן)

כאשר אנו עושים דברים גדולים קשה להשביע רצונם של כל האנשים. (סולון)

ממשלה טובה היא זו שאזרחיה מצייתים לה, והיא מצייתת לחוקים. (סולון)

פעמים רבות השנאה מוסווית במסיכה חייכנית. (סולון)

צריך ללמוד לציית כדי לדעת לפקד. (סולון)

כדי להגיע להחלטה טובה צריך להחליט על-פי ידיעה, לא על-פי הרוב. (אפלטון, לכס, מצוטט מנון, לכס, עמ' 115)

הזרע של מהפכה הוא הדיכוי. (וודרו וילסון)

ההכנות למלחמה הינן גירוי מתמיד לחשד ולמחשבות רעות. (ג'יימס מונרו)

אני מעדיף לחיות במדינה ענייה שיש בה חירות, מאשר במדינה עשירה שאיבדה אותה. (וודרו וילסון)

אם אתה רוצה ליצור לעצמך אויבים, נסה לשנות משהו. (וודרו וילסון)

אם אתה עסוק מדיי בסיכוייך להיבחר שוב, קשה לך להיות זה שראוי להיבחר שוב. (וודרו וילסון)

החיה שמכונה 'מלך' היא מעצם טבעה רעבה לבשר. (מרקוס פורקיוס קאטו קנסוריוס)

שלא יהא אדם כמי שאין ליבו ועיניו אל עסקי הציבור, שאינו מציב אלא את גבול ביתו, ולא יהא כמתהדר בכך, שאינו כואב ואינו חולה ברעה שתמצא את מכורתו. (פלוטרכוס, חיי סולון, מצוטט אצל במשפטו של סוקרטס מאת א. פ. סטון, עמ' 149)

מי שפועל על פי הנומוס של העיר, פועל באדיקות. (קסנופון, זכרונות, א, 3, 1, מצוטט אצל במשפטו של סוקרטס מאת א. פ. סטון, עמ' 280)

ואם אחד מהם היה נבון ומוכשר לייעץ, המלך לא התקנא בו, אלא נתן לו חופש דיבור וכיבד את אלה שהיו מוכשרים לייעץ לו בנושאים השונים; אדם נבון היה יכול לבטא את יכולתו לטובת הכלל. ובכן, הודות לחירות, לידידות ולשיתוף הפעולה התבוני התקדמו אז הפרסים בכל התחומים. (אפלטון, החוקים a-b694, מצוטט אצל במשפטו של סוקרטס מאת א. פ. סטון, עמ' 313)

לימודי הפילוסופיה וצחות הלשון הולמים את מדינת העם, המעודדת את חופש העיון, ומצייתת רק לכוח השכנוע. (אדוארד גיבון, שקיעתה ונפילתה של האימפריה הרומית, פרק מ', 522, 2 מצוטט אצל במשפטו של סוקרטס מאת א. פ. סטון, עמ' 339)

הדרך היחידה שבה ניתן להתגבר על מתנגדים מבית היא לפתוח במלחמה. (נפוליאון בונפרטה, מצוטט אצל מסעות קצרים לבתיהם של אנשים גדולים מאת אלברט האברד)

התקנה הנועזת השנייה של ליקורגוס היתה חלוקת האדמה. כי נורא היה אי-השוויון, וחסרי אמצעים ועניים מרובים היו למשא על העיר, והרכוש כולו היה מרוכז בידי מועטים. כיוון שהחליט לגרש מן המדינה זדון וקנאה, אוון ותפנוקים ונגעים כבירים לימים יותר וקשים יותר, ועשר ועניות, שידל את בני עירו להפקיע את אדמת הארץ כולה ולחלקה מחדש, לחיות זה עם זה כשאמצעי מחייתם שווים ואחידים, ולחזר אחר יתרון רק בשלימות, כשאין שום הפרש ואי-שוויון בין זה לזה מלבד הגבול שבין גנות מעשים מכוערים לבין שבח מעשים טובים. (פלוטרכוס, חיי אישים, אנשי יוון, עמ' 14)

על תקנה זו [חובת אכילה בצוותא] בייחוד רגזו העשירים על ליקורגוס. ... עלם אחד, אלקאנדרוס שמו... הדביקו... הכהו במקל והוציא אחת מעיניו. האסון לא העביר את ליקורגוס על דעתו, הוא ניצב לפני בני ארצו והראה להם את פניו המגואלים בדם ואת עינו המושחתת. בושה גדולה וצער אחזו את הצופים, עד כדי כך שהסגירו את לידיו את אלקאנדרוס... וליקורגוס שיבח את מלוויו והפטירם מלפניו, ואת אלקאנדרוס הכניס לביתו ולא נגע בו לרעה, לא במעשה ולא בדיבור, ורק ציווה עליו לשמשו... והעלם, שהיה בן-טובים, עשה בשתיקה כאשר ציווהו, ולאחר ששהה עם ליקורגוס וחי במחיצתו, הכיר את נועם הליכותיו ושלוות רוחו, את הפשטות הקפדנית שבאורח-חייו ואת יגיעו ללא ליאות ודבק בזה האיש עד לאחת, ולמכריו ולידידיו היה אומר שליקורגוס אינו קפדן ועקשן, אלא אדם נוח ורך לכול. זה היה איפוא עונשו של אותו העלם וזהו פסק-הדין שנגזר עליו, שיהיה אדם הגון ומתון תחת היותו צעיר רע-מעללים ופזיז . (פלוטרכוס, חיי אישים, אנשי יוון, עמ' 16)

התחיל [סולון] עושה בצורכי-הציבור ועוסק בעריכת החוקים. כשנודע לאנאכארסיס דבר זה, צחק על סולון ועל דרך המעשה, שהוא אומר לגדור בפני העושקים והרמאים שבמדינה על-ידי חוקים הכתובים בספר, הדומים לקורי עכבישים, שכמו הללו יעצרו את החלשים והקטנים, שיאחזו בהם, אבל התקיפים והעשירים ינתקום. אומרים, על זה השיב לו סולון ואמר: הבריות מקיימים דברי אמנה שביניהם כל זמן שהם רואים, שאין הנאה לא לזה ולא לזה מהפרת הדברים המוסכמים; אף אני אכתוב חוקים השווים לאנשי העיר, עד שהכול יראו ויבינו, שטוב לעשותם כראוי להם מלעבור עליהם. אבל דברים שבאו, יותר כפי ששיערם אנאכארסיס היו מכפי שחפץ בהם סולון. ומעשה באנאכארסיס שהיה באסיפה אחת ואמר: תמה אני על היוונים, שמניחים להם לחכמים להרצות את דבריהם ולשוטים לגזור את דינם. (פלוטרכוס, חיי אישים, אנשי יוון, עמ' 44)

יש חוקים, כמובן, אבל אנשים רבים מתעלמים מהם, ממש כמו שהחוקים עצמם מתעלמים מאנשים רבים. (אנדרי קורקוב)

השאיפה העתיקה ביותר של האנושות היא התאגדות הפרטים לחברה. מתוך הענין בזולת חלה הקידמה של המין האנושי. (אלפרד אדלר, אתה וחייך, עמ' 171)

כי משטר שסוגל על הצד הטוב ביותר לחיי שלום, צדקות ואחדות, סופחו לו בכוח הזרוע שררה ואדנות, דברים שליקורגוס לא חשבם כנחוצים לעיר העתידה לחיות חיי-אושר; ולפיכך נכשלו. (פלוטרכוס, חיי אישים, אנשי יוון, אגילאוס, עמ' 299)

אנו סובלים מן החוקים כפי שאנו סובלים מן הפשעים. (טקיטוס)

לשוד, לטבח ולחורבן הם נתנו את השם הכוזב אימפריה, ואת השממה שהותירו בעקבותיהם כינו שלום. (טקיטוס, מתוך הספר אגריקולה, סוף פסקה 30, הדברים מצוטטים מפיו של המנהיג הבריטוני קאלגאקוס הנואם בפני חייליו על אופיו של יצר הכיבושים של רומא)

צעד אחר צעד הם הובלו לריכוך ערכי המוסר שלהם – בילוי באכסדראות, במרחצאות ובנשפים הדורים. בתמימותם הם קראו לזה תרבות, אך היה זה רק עוד שלב בשיעבוד שלהם. (טקיטוס, אגריקולה, פסקה 21, על הנחלת התרבות הרומאית לבריטונים)

השוויון מהווה את אי־הצדק הגדול ביותר. (אדמון דה גונקור, יומן הגונקורים)

אין בנמצא אלא שני זרמים בהיסטוריה האנושית: שפלותם של השמרנים וקנאתם של המהפכנים. (אדמון דה גונקור)

רפובליקות מתות בגלל מותרות; מונרכיות - בגלל מחסור. (שארל לואי מונטסקייה)

מפלגה היא שיגעונם של רבים לתועלתם של מעטים. (אלכסנדר פופ)

התשובה הנכונה לכל בעיות הממשלה: לא לעשות דבר. (רוברט היינליין)

הממשלות מהוות את מחלתם הבלתי נמנעת של בני האדם. (רוברט היינליין)

הועדה היא צורת החיים המוכרת היחידה שיש בה מאה כרסים ואף לא מוח אחד. (רוברט היינליין, בני מתושלח)

האם הסגידה לביורוקרטיה טבועה בנפשו של כל פקיד? (רוברט היינליין, בני מתושלח)

כל אימת שהאזרחים מרכזים את תשומת ליבם בעניין אחד, תוך התעלמות מן השאר, נעשה המצב בשל לניצול הזדמנות בידי נבלים, דמגוגים וסתם אנשים שאפתניים. (רוברט היינליין, בני מתושלח)

אי אפשר להפריד בין תרבויות. וכשהן באות במגע זו עם זו, האיתנה שבין השתיים תופסת את מקומה של החלשה שבהן, זהו חוק הטבע. (רוברט היינליין, בני מתושלח)

הסתגרות זו מנטליות של כת, של חצר חסידית - לא של אנשים שרוצים להשתתף בהובלת העם הזה. (ברל כצנלסון, מצוטט אצל הספר האדום מאת אסף ענברי, עמ' 20)

מליוני בני אדם נתפסו לקומוניזם בתקווה לעולם טוב יותר. הדיקטטורה של סטלין שמה קץ לאשליותיהם. (משה סנה, מצוטט אצל הספר האדום מאת אסף ענברי, עמ' 36)

תראו לי תנועה אידיאולוגית אחת בהיסטוריה שלא היה בה פולחן אישיות! (מאיר יערי, מצוטט אצל הספר האדום מאת אסף ענברי, עמ' 37)

צדק ללא אכיפה הוא אין אונות; אכיפה ללא צדק היא עריצות. (בלז פסקל)

עריצות היא לרצות לקבל בדרך מסוימת מה שיש ביכולתנו לקבל בדרך אחרת. (בלז פסקל)

אנשים לא הצליחו לעשות את הצודק חזק, אז הם עשו את החזק צודק. (בלז פסקל)

לאחר שכך תפס השליט בידיו החזקות של כל איש ואיש, ולאחר שעיצב אותו כטוב בעיניו, הריהו חובק בזרועותיו את החברה כולה; הוא מכסה אותה כולה ברשת של תקנות קטנות וסבוכות, מדוקדקות ואחידות, שאפילו האנשים המקוריים והנמרצים ביותר לא יוכלו להבקיען ולהתעלות מעל להמון העם; הוא אינו מנפץ את רצונותיהם של הבריות אלא מרככם, מכופפם ומכוון אותם; רק לעיתים רחוקות הוא מכריח אנשים לפעול, אבל בלי הפסק הוא מפריע להם לפעול; הוא אינו הורס דברים אלא מונע את לידתם; אין הוא רודה בזרוע נטויה אך הוא מציק, מכווץ, מחליש, מכבה ומטמטם את הבריות, עד שלבסוף הוא מוריד כל אומה לדרגה של עדר בהמות נפחדות וחרוצות שהממשלה רועה אותו. (אלקסיס דה טוקוויל, הדמוקרטיה באמריקה, עמ' 764, מצוטט אצל לחיות כמו יהודי מאת משה קופל, עמ' 115)

כאשר החירות משמשת קרש קפיצה לטיפשות, אנו מצטערים על הצביעות. (גי בדוס)

החירות היא חסרת תועלת אם איננה משמשת לדבר. (גי בדוס)

הרוסים אינם בעד פירוק נשק, מלבד זה של המתנגד. (גי בדוס)

המלחמה היא הבידור של המלכים שבו העם לוקח חלק. (אנרי ז'נסון, שלום לך צבעוני)

מטרתה של אמנות המלחמה היא להרוג בני אדם, כפי שזו של הפוליטיקה היא להוליך שולל. (ז'אן לה-רון ד'אלמבר, האנציקלופדיה הגדולה)

לעתים קרובות אנו מעניקים תואר כבוד של 'חכם' למי שמשקר לבני דורו. (ז'אן לה-רון ד'אלמבר)

במוקדם או במאוחר, אנשים החושבים וכותבים שולטים בדעת הקהל, וכידוע, היא שולטת בעולם. (ז'אן לה-רון ד'אלמבר)

אפלטון והנביאים הם המקורות החשובים ביותר של התרבות המודרנית. (הרמן כהן, מצוטט אצל ירושלים ואתונה מאת ליאו שטראוס, עמ' 303)

נצחון הנציונל-סוציאליזם נעשה הכרחי בגרמניה בגלל אותו טעם שנצחון הקומוניזם נעשה הכרחי ברוסיה: מי שעלה על כל האחרים ברצון ובנחישות, באכזריות ובהעזה, כמו גם בשליטה על אלו ההולכים בדרכו, ובכושרו לשפוט את עוצמתם של הכוחות בשדה הפוליטי שנוגע לו במישרין - הוא שהיה למנהיג המהפכה. (ליאו טרוצקי, מצוטט אצל ירושלים ואתונה מאת ליאו שטראוס, עמ' 336)

מי ששייך ומי שאינו שייך - הדבר הזה מוחלט על-ידי הרוב; וזו שאלה של עוצמה. (תיאודור הרצל, מצוטט אצל ירושלים ואתונה מאת ליאו שטראוס, עמ' 339)

קהות חושים מוסרית היא התנאי ההכרחי לניתוח המדעי. (ליאו שטראוס, ירושלים ואתונה, עמ' 96)

אם אדם בוחר את האמת כאידיאל שלו, הוא דוחה בכרח אידיאלים אחרים; מכיוון שכך הדבר, לא יכול להיות כל הכרח, שהכרח שהוא ברור לאנשים אצילים, להעדיף את האמת על אידיאלים אחרים. (ליאו שטראוס, ירושלים ואתונה, עמ' 97)

הקלסיקנים דגלו בדעה שהצורה עולה בחשיבותה העצמית על החומר. אפשר לקרוא לדעה הזאת 'אידיאליזם'. המשמעות המעשית של האידיאליזם הזה היא שהטוב הוא בעל חשיבות עצמית גבוהה יותר ממה שהוא של האדם עצמו, או שלמשטר הטוב ביותר יש משקל נעלה יותר מאשר למולדת. אפשר אולי לומר שהמקביל היהודי ליחס הזה הוא היחס שבין התורה ובין ישראל. (ליאו שטראוס, ירושלים ואתונה, עמ' 108)

הקלסיקנים דחו את הדימוקרטיה מפני שחשבו שמטרת חיי אנוש, ולכן מטרת חיי החברה, אינה החירות אלא המעלה המוסרית. (ליאו שטראוס, ירושלים ואתונה, עמ' 109)

המעלה המוסרית צומחת בדרך כלל רק דרך החינוך, כלומר דרך עיצוב האופי, הקניית הרגלים, וזה דורש פנאי גם מצד ההורים וגם מצד הילדים. אבל הפנאי דורש מצידו מידה מסוימת של עושר - או בייחוד מין עושר שרכישתו או ניהולו מתיישבים עם הפנאי. (ליאו שטראוס, ירושלים ואתונה, עמ' 109)

ואף אין אנו יכולים לומר שהדמוקרטיה מצאה פתרון לבעיית החינוך. ראשית, מה שנקרה היום חינוך, לעתים קרובות מאוד אין פירושו חינוך ממש, כלומר עיצוב האופי, אלא יותר הדרכה ואימון. (ליאו שטראוס, ירושלים ואתונה, עמ' 110)

שנית, אם אכן מתכוונים לעיצוב האופי, קיימת נטייה מסוכנת מאד לזהות את האדם הטוב עם הבחור הטוב, הברנש המשתף פעולה, ה'חברמן', כלומר להדגיש יותר מדי מעלה חברתית מסוימת ולהזניח במקביל את המעלות שבאות לידי בשלות, אם לא פורחות, ברשות היחיד, שלא לומר בבדידות... הדמוקרטיה טרם מצאה הגנה מפני הקונפורמיזם הזוחל והחדירה ההולכת וגוברת לרשות הפרט שהוא מעודד. (ליאו שטראוס, ירושלים ואתונה, עמ' 110)

דומה שעצם החזיון של 'אנרכיה של שיטות' ושל 'המגוון המחפיר' של פילוסופיות סותר את טענתה של כל פילוסופיה. (ליאו שטראוס, ירושלים ואתונה, עמ' 128)

לעתים קרובות נאמר שהעיר היוונית היתה חברה טוטליטרית. היא הקיפה והסדירה את מוסר הציבור, את הפולחן, את הטרגדיה והקומדיה. רק פעילות אחת נשארה פרטית ועל-פוליטית: הפילוסופיה. (ליאו שטראוס, ירושלים ואתונה, עמ' 153)

רבים בקרב הציבור, כנראה רובו של הדור הצעיר, רואים בהשקפות שהשלטונות ממליצים עליהן השקפות נכונות; ואם לא מיד, למצער כעבור זמן-מה. איך השתכנעו? ואיך נכנס לכאן גורם הזמן? לא מתוך כפייה שוכנעו, שכן כפייה אינה משכנעת; היא רק סוללת את הדרך לשכנוע בשעה שהיא משתיקה את ההתנגדות. (ליאו שטראוס, ירושלים ואתונה, עמ' 155)

אם מנהיג חוזר על הצהרותיו שוב ושוב, ואין איש השולל אותו, תהיינה ההצהרות אמתיות בוודאות מוחלטת. (ליאו שטראוס, ירושלים ואתונה, עמ' 156)

נוכל לדמיין לעצמנו ללא קושי היסטוריון שחי במדינה טוטליטרית, חבר במלגה היחידה הקיימת בה, שהכול מכבדים אותו ואיש אינו חושד בו, והנה, מחקריו מעוררים בלבו ספקות בנוגע למהימנות הפרשנות שמציעים השלטונות לתולדותיה של הדת. איש לא ימנע ממנו לפרסם התקפה נרגשת על מה שיקרא לו השקפת העולם הליברלית. מובן שיהא עליו לנסח את השקפת העולם הליברלית לפני שיתקיף אותה; הוא ינסח את דבריו בסגנון שקט, מאופק ומשעמם במקצת, סגנון שייראה טבעי לגמרי; הוא ישתמש במונחים טכניים רבים, יביא מובאות רבות, וייחס חשיבות מוגזמת לפרטים שלא מעלים ולא מורידים, כאילו שכח את מלחמת הקודש למען האנושות והסתבך במריבות חסרות ערך של מדקדקים בקטנות. רק לאחר שיגיע ללב ליבו של הדיון, יכתוב שלושה או ארבעה משפטים בסגנון תמציתי וער שיש בו כדי לעורר את תשומת לבם של צעירים שאוהבים לחשוב. אותה פסקה מרכזית תציג את עמדת היריב הצגה בהירה, משכנעת וסרת פשרות יותר משהוצגה מעודה בימי פריחתו של הליברליזם, שכן המחבר ישמיט בשקט גמור את כל הספיחים האוויליים של התורה הליברלית שהורשו לשגשג בתקופה שהליברליזם הצליח כל כך, עד שכמעט שקע בתרדמה. הקורא הצעיר והנבון שלו ישלח מבט חטוף אל הפרי האסור. (ליאו שטראוס, ירושלים ואתונה, עמ' 157)

ספרות כזאת [בין השורות] לא היתה בגדר האפשר אילו טעה סוקרטס טעות גמורה במימרתו שהמידה הטובה היא הידיעה, ומשום כך בעלי המחשבה הם אנשים מהימנים ואינם אכזרים. (ליאו שטראוס, ירושלים ואתונה, עמ' 157)

החינוך, כך הרגישו [הפילוסופים] הוא התשובה היחידה לשאלה הדוחקת תמיד, לשאלה הפוליטית למהדרין: איך ליישב בין סדר שאינו דיכוי ובין חופש שאינו הפקרות. (ליאו שטראוס, ירושלים ואתונה, עמ' 166)

אף שהאדם נוצר לחיי נוחיות, הוא לא נוצר לחיי מותרות: לא היה זהב ולא היו אבנים טובות בגן עדן. האדם נוצר לחיים פשוטים. על-כן הרשה לו אלוהים לאכול מכל עץ הגן פרט לעץ הדעת טוב ורע. (ליאו שטראוס, ירושלים ואתונה, עמ' 292, עפ"י פירוש קאסוטו לספר בראשית, עמ' 79-77)

אפשר להגדיר את חלוקת האנושות לעמים כחלופה מתונה למבול. (ליאו שטראוס, ירושלים ואתונה, עמ' 296)

אי שביעות הרצון הגרמנית מהמודרניות, הצביעה על רייך שלישי, שהרי גרמניה היתה אמורה להיות הלב, אפילו של אירופה של ניטשה, שמושלת על כוכב-הלכת שלנו. (ליאו שטראוס, ירושלים ואתונה, עמ' 338, עפ"י מעבר לטוב ולרוע מאת פרידריך ניטשה עמ' 158-182)

צריך להאשים מנהל מוזיקלי המחלק לנגנים תווים שאותם אין בכוחם לבצע. (פרנץ שוברט)

חבוש את הכובע של הארץ, שאליה אתה מגיע. (פתגם גאורגי)

איזו זכות יש למלך להטיל את דתו על נתיניו? (פייר בל)

חברה של אתיאיסטים לא תהיה גרועה יותר מאשר חברה של מאמינים. (פייר בל)

החירות מהווה לחם שאותו על העם להרוויח בזיעת אפיו. (פליסיטה רובר דה לאמנה, דבריו של מאמין)

הרוב יכול לטעות כמו המיעוט. (ג'ון דריידן)

אפילו אם אני מיעוט של אחד, אמת היא עדיין אמת. (מוהנדס קרמצ'נד גנדי)

חופש לא שווה כלום אם הוא לא כולל את החופש לטעות. (מוהנדס קרמצ'נד גנדי)

אני מאמין שחובתם של עיתונאים לא לתת דבר מלבד העובדות לקוראיהם. (מוהנדס קרמצ'נד גנדי)

ללא עמל, זהב, כסף וארד היו עפרות חסרות תועלת. (מוהנדס קרמצ'נד גנדי)

חופש הביטוי הוא לרוב סממן של התקדמות. (מוהנדס קרמצ'נד גנדי)

שבעת החטאים החברתיים הם: פוליטיקה ללא עקרונות, עושר ללא עבודה, תענוגות ללא מודעות, ידע ללא אופי, מסחר ללא מוסר, מדע ללא אנושיות, וסגידה ללא הקרבה. (מוהנדס קרמצ'נד גנדי, מתוך רשימה הסוגרת מאמר בכתב העת הודו הצעירה, 22 באוקטובר 1925)

עין תחת עין וכל העולם יתעוור. (מוהנדס קרמצ'נד גנדי)

בהתנגדותנו לשנאה באמצעות שנאה אין אנו גורמים אלא להפצתה. (מוהנדס קרמצ'נד גנדי)

אתה לא יכול לנצח מלחמה יותר מאשר אתה יכול לנצח רעידת אדמה. (מוהנדס קרמצ'נד גנדי)

אי האלימות היא עוצמתה הגדולה של האנושות. היא חזקה יותר מכל כלי הנשק של ההרס שהומצאו על ידי מחשבת האדם. (מוהנדס קרמצ'נד גנדי)

דמוקרט אמיתי הוא מי שבאמצעים טהורים של התנהגות לא אלימה מגן על ארצו, וכתוצאה על העולם כולו. (מוהנדס קרמצ'נד גנדי)

מה זה משנה למתים, ליתומים ולחסרי הבית, אם ההרס המטורף נעשה בשם הטוטליטריות או בשמם המקודש של החירות והדמוקרטיה? (מוהנדס קרמצ'נד גנדי)

עדיף להיות אלים, אם יש אלימות בחזנו, מאשר לשים את גלימת האי-אלימות בכדי לכסות אימפוטנציה. אלימות עדיפה על אימפוטנציה כל יום. ישנה תקווה לאדם אלים להיות ללא-אלים. אין תקווה כזאת לאימפוטנציה. (מוהנדס קרמצ'נד גנדי)

ההבדל בין מה שאנחנו עושים לבין מה שאנחנו מסוגלים לעשות, מספיק כדי לפתור את רוב בעיות העולם. (מוהנדס קרמצ'נד גנדי)

קודם הם מתעלמים ממך, אז הם צוחקים עליך, אחר כך הם נלחמים בך, ולבסוף – אתה מנצח. (מוהנדס קרמצ'נד גנדי)

אתה מסייע למערכת מרושעת באופן היעיל ביותר כשאתה מציית לפקודות ולצווים שלה. מערכת מרושעת לעולם אינה ראויה לנאמנות כזאת. נאמנות כזו פירושה נטילת חלק ברוע. אדם טוב יתנגד למערכת המרושעת בכל נפשו. (מוהנדס קרמצ'נד גנדי)

עשיר צריך לחיות פשוט יותר כדי שהעני יוכל פשוט לחיות. (מוהנדס קרמצ'נד גנדי)

תברואה חשובה יותר מחופש פוליטי. (מוהנדס קרמצ'נד גנדי)

העיקרון הראשון לכל עשיה הוא פנאי. (אריסטו)

הבסיס למדינה דמוקרטית הוא חירות. (אריסטו)

היא [הפוליטיקה] נוצרת למען החיים, אבל קיימת למען החיים הטובים. (אריסטו, פוליטיקה)

כל הצרות שבעולם , תחילתן ועקרן על ידי שנאת חנם. (החפץ חיים, קונטרס אהבת ישראל, פרק ב')

המקומות האפלים ביותר בגיהינום ראויים לאלה השומרים על ניטרליות בעתות של משבר מוסרי. (דנטה אליגיירי, מיוחס)

תעוזתם [של יחידה 101] הייתה לשם דבר, אך מה לתעוזה ולחשיבה מדינית מרחיקת ראות? בתי הכלא גדושים ברנשים נועזים מאין כמותם, שהחברה, משום-מה, מתגוננת מפניהם בהגדירה אותם כפושעים ובחוקקה נגדם חוקים מתאימים; כבודה של תעוזה בלחימה במקומו מונח, אך לעצמה אין בה שום ערך חברתי ובוודאי לא מדיני; מקומה של זו בחברה מתוקנת יכירנה בקרקס. (יעקב שרת, מדינת ישראל איננה, עמ' 25)

אמפיריציזם רדיקלי אינו בהכרח דוקטרינה הומניטרית מתקדמת. לוח חלק הוא חלומו של כל עריץ. (סטיבן פינקר, האינסטינקט הלשוני, עמ' 397)

ומעשה באנאכארסיס שהיה באסיפה אחת ואמר: תמה אני על היוונים, שמניחים להם לחכמים להרצות את דבריהם ולשוטים לגזור את דינם. (פלוטרכוס, סולון ה', מצוטט אצל אצל שבעת החכמים מאת דיוגנס לארטיוס, עמ' 86)

חירות עבור הזאבים היא מוות לכבשים. (ישעיה ברלין)

הראשונים שבאנשים שאותם העריצים הורגים או מנסים להשתיק הם אלה שמוחותיהם חופשיים. (ישעיה ברלין)

כוח שהוא יחידה מאוחדת, יגבור תמיד על רוב מפוצל. (לודוויג ואן בטהובן)

אין למנהיגים זמן רב לחשוב, הם לכודים בקרב אינסופי, שהדחוף בו תמיד מקדים את החשוב. החיים הציבוריים של כל דמות פוליטית הם מאבק מתמשך להציל יסוד של בחירה מלחץ הנסיבות. (הנרי קיסינג'ר)

חוקים צריכים להיות מוצדקים מעבר לעקרון החלטת הרוב, בכך שהם מבוססים על הרעיון הנצחי של צדק. (קלווין קולידג')

אילו בזמן פלישת אויבים לארץ היינו מפרידים בין עובדי האדמה ובין האומנים ושואלים כל קבוצה האם לדעתה עדיף להגן על האדמות או לוותר עליהן ולשמור על החומות. סברנו שאנשים שהאדמה היא חלקם יצביעו בעד ההגנה עליה, ולעומתם האומנים יצביעו נגד לחימה, ויעדיפו לשבת בשקט, כמו שחונכו לעשות, בלי לעמול ולהסתכן. (איסכומכוס, מצוטט בדיאלוגים סוקרטיים מאת קסנופון, ניהול משק הבית, עמ' 114)

אדישות הינה תמיכה שקטה לאנשים בעלי הכוח, האנשים ששולטים. (ולדימיר איליץ' לנין)

האם כוחם של מאה יכולים להיות גדולים מכוחם של אלף? הוא יכול, והוא כן, כשהמאה מאורגנים. (ולדימיר איליץ' לנין)

אדם צריך להיזהר משימוש במילים גדולות. הקושי להפוך אותם למעשים גדולים הוא עצום. (ולדימיר איליץ' לנין)

מלחמה, כמו כל משבר גדול בחיים של האינדיבידואלים בהיסטוריה של המדינות, מדכא ושובר אנשים אחדים, ומחשל אחרים. (ולדימיר איליץ' לנין)

אתה מנסה לשבת על שני כיסאות, בזמן שלמעשה, אתה יושב על הרווח הריק שביניהם. (ולדימיר איליץ' לנין, מביע את דעתו על רעיונו של דב בר בורוכוב לשלב בין מרקסיזם וציונות)

הכי מסוכן במלחמה זה להמעיט באויב ולהגיד כלפי מטה שאנו חזקים יותר. (ולדימיר איליץ' לנין)

כנות בפוליטיקה היא תוצאה של כוח; צביעות זו תוצאה של חולשה. (ולדימיר איליץ' לנין)

ארצות הברית היא מדינה שהולידה עם ואין היא בגדר של עם שהוליד מדינה. (מקס ובר, מצוטט אצל עיונים בדיוקן של עצמנו מאת נתן רוטנשטרייך, עמ' 137)

מי שמחוייב כלפי עצמו בלבד אינו מחויב כל עיקר. (תומאס הובס, לויתן, הוצאת מאגנס, עמ' 259, מצוטט אצל עיונים בדיוקן של עצמנו מאת נתן רוטנשטרייך, עמ' 184)

לפני המהפכה הכל היה בגדר שאיפה; לאחר מכן הומר הכל לתביעה. (יוהאן וולפגנג פון גתה, Maximen und Reflexionen, כתבי גתה, כרך XII, מינכן, עמ' 380, מצוטט אצל עיונים בדיוקן של עצמנו מאת נתן רוטנשטרייך, עמ' 258)

אין בנמצא דבר נדיר יותר מאשר עריץ זקן. (תאלס)

נדרשו לתרבות המערבית שלושת אלפים שנה להגיע לזה – ואם לא נתחיל לחזק את היסודות שלנו, אנחנו עלולים להפסיד הכול בתוך דור אחד. אנחנו חייבים להפסיק לכרסם בהם ועלינו להתחיל להשביח אותם. (בן שפירו, הצד הנכון של ההיסטוריה)

כבר עכשיו אנחנו מתחילים לראות כיצד מספר גדול של אזרחינו מאבדים את האמון בחופש הדיבור, בדמוקרטיה, בחירות הכלכלית, ברעיון של מוסריות או מטרה משותפות. הפניית הגב הזאת לערכים שלנו התחילה כשאיבדנו את האמון בדרך שהובילה אותנו לכאן. (בן שפירו, הצד הנכון של ההיסטוריה)

מנת המשכל של ההמון משתווה לזו של הסכל שבאנשיו. (ז'אן דיון, מיוחס)

העיתונאות היא מקצוע כה לא מדויק עד כי אין בו עקרונות כלל, או שהם קיימים במספר כה רב עד כי אינם אומרים דבר. (ז'אן דיון, מיוחס)

אנשים מאשימים את התקשורת בכך שהיא איננה מדווחת על חדשות טובות; האם אין הם יודעים כי חדשות רעות נמכרות טוב יותר? (ז'אן דיון, מיוחס)

לשלוט אין משמעו לעזור לצפרדעים לנהל את הביצה. (מישל אודיאר, הנשיא)

ישנם שני דברים שהצרפתים מאוד מחבבים, ושבהם אין להם הצלחה: מלחמה וכדורגל. (מישל אודיאר, תחי צרפת)

אם נלמד את תלמידינו להיות אזרחים גרועים במובן האריסטוטלי של המילה - אזרחים המכבירים שקרים ומדברים סרה ב'פוליס' שלהם, עוסקים בפוליטיקה שבטית במקום בטיפוחה של ידידות אזרחית, משעבדים את האמת לטובת רגישויות בין־מגזריות - כי אז נהפוך למדינה שאין לה עתיד. (בן שפירו)

אנחנו מוציאים יותר כסף על מותרות ונהנים פחות מהכול. קנוניות החליפו את ההיגיון, ותפיסות סובייקטיביות באו במקום התבוננות אובייקטיבית. העובדות נקברו כדי לפנות דרך לרגשות. (בן שפירו, הצד הנכון של ההיסטוריה)

איננו יכולים לצפות יחד במשחק פוטבול בלי להתווכח על הזכות החוקית להפגין בזמן השמעת ההמנון הלאומי, או לצפות בתוכנית טלוויזיה בלי לפתוח בוויכוח על ייצוג נשים, או ללכת לכנסייה בלי לדון בהצבעה שלנו. (בן שפירו, הצד הנכון של ההיסטוריה)

אנחנו יכולים לשוחח זה עם זה ממרחק של אלפי קילומטרים באופן מיידי, למצוא ולהשוות מידע בלחיצה על כמה מקשים, לשלוח כסף ביעף וללא תקלות לכל רחבי העולם ולקנות מוצרים המיוצרים בעשרות מקומות שונים, במחירים זולים להפליא, בלי לצאת מהבית. (בן שפירו, הצד הנכון של ההיסטוריה)

שינויים כלכליים הם כוח קבוע בחיים האמריקאיים, עם מגמת עלייה ארוכת טווח בקרב כל האוכלוסיות. ההבדל הוא הקיטוב החברתי שלנו, ולא הארנקים שלנו. (בן שפירו, הצד הנכון של ההיסטוריה)

גם רעיונות משפיעים, ורעיונות חשובים – כפי שההוגים הגדולים היטיבו לנסח – מייצגים את הכוח המניע של הדרך שהאנושות הולכת בה. אנחנו פועלים מפני שאנחנו מאמינים. (בן שפירו, הצד הנכון של ההיסטוריה)

הממשות של הממשל האמריקני אינה סטאטית, אמר, אלא דינאמית. אם היא לא תמצא חן בעינינו, נעצב משהו טוב יותר. אין בדעתו של הממשל האמריקני להיתקע באיזו מערכת-רעיונות קפריזית ודוקטרינארית. (רוברט מ. פירסינג, זן ואמנות אחזקת האופנוע, עמ' 230)

החוקים מבטאים את אופיים של העמים. (פרוספר מרימה)

אם כן אפוא הממלכה והדת תתאחדנה, בבחינת המחשבות והדעות, בזאת - כי לכל אחת מהנה הצורך לסור מכל דרך ההכרח ולפעול על לב שומעיהן רק בלמודים ישרים, באזהרות מועילות, במקל-נועם. לא כן דרכיהן בבחינת המעשים! כי יחסי האדם לאדם יבקשו את הפעולה באשר היא פעולה בלבד, ויחסי האדם לאלהים יבקשו את הפעולות רק בבחינת היותן מוסבות על מחשבות טהורות וקדושות. אם כן, כל פעולה ישרה ומועילה לא תשוב מלהיות ישרה ומועילה גם אם נולדה על ברכי ההכרח; אבל כל פעולה בדבר האמונה והדת אך אז תמצא חן בעיני אלהים, ותרצה לפניו, אם מקורה הוא רצון חפשי וכונה טובה. (משה מנדלסון, ירושלם, ווין, תרל”ב, עמ' 34-31, מצוטט אצל ילקוט הדעות והמדות, עורך חיים יהודה רות, עמ' רס"ד)

על כן תוכל הממלכה להכריח את יושביה אל פעולות טובות ומועילות; לענוש ולשלם שכר; לחלק להם כבוד ויקר או בוז וקלון; לעורר אותם אל המעשים באמצעים חיצונים אם לבם לא יבין עוד את הטוב והמועיל בגוף המעשים... אולם בת-האלהים, הדת, רחוקה מכל אלה; כי חסה אל המעשים כיחסה אל המחשבות, יען כי המעשים המה רק אותות וציוני המחשבות... הדת לא תרדה במקל חובלים, כי אם תנהל את האדם בשבט מישור ותמשכהו בעבותות אהבה. לא תריק חרב נוקמת; לא תתן אתנן ומשכרת. (משה מנדלסון, ירושלם, ווין, תרל”ב, עמ' 34-31, מצוטט אצל ילקוט הדעות והמדות, עורך חיים יהודה רות, עמ' רס"ד)

שופטי ורוזני ארץ, יורשה-נא לשפל שוכני-עפר כמוני להשמיע קולו במרום שבתכם. הטו-נא אזן לעצתי ושמעו-נא לי. השמרו לנפשותיכם לשמוע בקול יועציכם החפצים להדיחכם, בחלקת-לשון, לרע לנו, יושבי הארץ, ולממלכה כלה. אל תאבו, ואל תשמעו, ליועציכם דבר כזה, כי הנה עינם עוורת מראות את אויב האדם היושב במארב... אם תטו אזן להם, אז יאפס יקר האדם, וכל אשרו כאין. החופש בדעות יאבד, וזכרו לנצח יימחה מלב איש. הנני משביעכם, בהצחתכם ובהצלחתנו! דעו לכם כי קשר האמונות לא יקשור עוד את הלבבות לאהבה, וברית הדתות לא תכרות עוד ברית בין אדם לאדם, בין מושגי האחד למושגי השני. אל תתנו חילכם וכבודכם להפוך אף אחת מן האמתות הנצחיות למשפט ולחוק מדיני, אם אין צורך בה לשם הצלחת האדם. אל תתנו את הבכורה לדעה מן הדעות אם לא נחוצה היא להנהגת המדינה. הן לכם המשפט ליסר את מעשי בני אדם, אם רעים הם. שפטו-נא על פי חוקים צדיקים וישרים את העושה, והשאירו לנו החפש לחשוב ולדבר כאשר עם לבבנו; כי דבר זה מתת אלהים לנו, קנין אמת, הוא אשר לא יינתן מיד ליד ולא ימסר לאחר... (משה מנדלסון, ירושלם, ווין, תרל”ב, עמ' 80-78, מצוטט אצל ילקוט הדעות והמדות, עורך חיים יהודה רות, עמ' ר"פ)

אולם, כמו שישלם ויתעלה רוח האומה, על הדרך שזכרנו, בבוקרה של אומה ובזמניה החשובים, כן יתמעט וישוח, בנטות צללי ערבה, עד כי ירד פלאים, ויופסדו סגולות האומה אחת אחת, ותשפל ותרד מכבודה, על אם תכלה ותאבד. וזה כי ברבות ההדר והסלסול באומה, תרב אהבת התענוגים, והמחשבה המלאכית תשתעבד לחושים ולהנאותיהם; והנה יושחת רוח החן והתפארת שזכרנו. ברבות הקנינים והבצע ירב גם גאה וגאון ומשרה מן קצת אנשי הקבוץ על זולתם, ויפרח ריב וחמס ושוד בארץ, ועל ידי זה יתעוותו הדינים, ותאבד החנינה וכבוד הזקנים ויתר המוסרים הטובים. הכלל, יושחת רוח המשפט ורוח הטוב שזרכנו. (נתן קרוכמל, מורה נבוכי הזמן, שער ז' הוצאת ראבידוביץ, ברלין תרפ"ד, עמ' ל"ד - ל"ט, מצוטט אצל ילקוט הדעות והמדות, עורך חיים יהודה רות, עמ' רפ"ז)

בהפרד הלבבות יפרדו גם הדעות. (נתן קרוכמל, מורה נבוכי הזמן, שער ז' הוצאת ראבידוביץ, ברלין תרפ"ד, עמ' ל"ד - ל"ט, מצוטט אצל ילקוט הדעות והמדות, עורך חיים יהודה רות, עמ' רפ"ז)

במקום שאין כל אדם חופשי לומר ולהורות מה שהוא חושב, שם שררה היא אלימה ביותר. (ברוך שפינוזה, מצוטט אצל ויכוחי שפינוזה באספקלריה יהודית מאת מנחם דורמן, עמ' 110)

עוצמת המוטיווציה עומדת ביחס ישר למידת החיוניות של האינטרס הפרטי והלאומי. מידת חיוניותו של האינטרס היא הקובעת את גובה המחיר שיחיד והכלל נכונים לשלם כדי לשמור עליו. יש בינינו אנשים המטיפים לשימוש בלתי מוגבל בכוח לשירות מטרות לאומיות יומרניות ומרחיקות לכת. הם קוראים לדורנו לשלם כל מחיר למען השגת המטרות היומרניות עבור 'הדורות הבאים'. לעיתים הם גם עורכים השוואות סטטיסטיות בין מספר האבדות במלחמותינו למספר נפגעי תאונות הדרכים או בין מספר חללינו למספר חלליה של פינלנד [במלחמתה בברית-המועצות]. התייחסות זו אינה מן העניין כאשר דנים במוטיווציה, שהיא עניין סובייקטיבי. לא חשבון סטטיסטי קר אלא אינסטינקט בריא ובסיסי מדריך בני-אדם בהחלטתם על מה ראוי להקריב את חייהם או את חיי בניהם ועל מה לא ראוי. את המחיר הכבד ביותר נכונים בני-אדם לשלם למען עצם קיומם הפיסי והלאומי. אבל אין הם נכונים לשלם מחיר גבוה עבור טעויות, מחדלים או מדיניות שאינה מקובלת עליהם. המוטיווציה עומדת ביחס ישר למידת ההסכמה הכללית על מטרות, והמוטיווציה הגבוהה ביותר היא זו הנגזרת ממטרות קיומיות. בני-אדם מרגישים כי מותר לסכן את החיים ואפילו להקריבם רק למען הגנה על החיים והחרות. כל עוד אנו נלחמים אל מטרות אלה יש סיכוי רב, כי רמת המוטיווציה שלנו תוסיף להיות גבוהה לאין ערוך מזו של אויבינו. הדיאלקטיקה פשוטה: הרחבה יומרנית של מגל המטרות גוררת פיחות במוטיווציה ומניה-וביה צמצום גבולות הכוח, ואילו דבקות במטרות הקיומיות מרחיבה את גבולות הכוח. יוצא, שנכונות להשתמש בכוח גורמת, פרדוקסלית, להגבלת הכוח. המושג 'גבולות הכוח' הוא אפוא מושג יחסי ותלוי בהקשרו. (ישראל טל, מערכות, אוקטובר 1979, גליון 271-270, מצוטט במדינת ישראל איננה מאת יעקב שרת, עמ' 69)

חרדה האומה על חופש הפרט, כי בנפשה הוא. (אברהם רגלסון)

אנו שמים לב בעיקר לכך, שאזרחינו יהיו מוכשרים בגופם, חזקים ברוחם, ובנויים לתפארת. מכיוון שהננו משוכנעים, כי רק על־ידי כך יהיו מסוגלים בימי שלום לנהל את ענייני הכלל וכן את ענייני הפרט על הצד הטוב ביותר. (לוקיאנוס, פילוסוף יווני)

הזריזות הרוחנית, בהירות התפיסה והחריפות הן התנאי המוקדם הדרוש לגמישות וחריצות גופנית... שום כוח שרירים, שהוא קיים מלידה או שנרכש במהלך החיים, אינו מסוגל להפוך ברייה מטומטמת, אווילית וכבדת תנועה לאתלט. (מקס נורדאו, מה משמעותה של ההתעמלות לגבינו, היהודים)

לעולם אל תטילו ספק בכך שקבוצה קטנה של אזרחים מודאגים ואכפתיים יכולה לשנות את העולם; זה הדבר היחיד שאי־פעם הביא לשינוי. (מרגרט מיד)

הבעיה הבסיסית ביותר של הפוליטיקה היא לא השליטה ברשע אלא הגבלת הצדקנות. (הנרי קיסינג'ר, עולם משוחזר: מטרניך, קאסלרי ובעיות השלום, עמ' 2)

במובנים מסוימים האינטלקטואל מעולם לא היה מבוקש יותר; שהוא תורם תרומה קטנה יחסית זה לא בגלל שהוא נדחה אלא בגלל שתפקידו לא מובן. הוא מבוקש בהתלהבות אבל מהסיבות הלא נכונות ובמרדף אחר המטרות הלא נכונות... לעתים קרובות מדי מה שקובע המדיניות רוצה מהאינטלקטואל הוא לא רעיונות אלא תמיכה. (הנרי קיסינג'ר, קובע המדיניות והאינטלקטואל, ריפורטר, 5 במרץ 1959)

לא יכול להיות משבר בשבוע הבא. לוח הזמנים שלי כבר מלא. (הנרי קיסינג'ר, הניו יורק טיימס, 1 ביוני 1969)

אני חושב על עצמי כהיסטוריון יותר מאשר כמדינאי. כהיסטוריון, אתה צריך להיות מודע לעובדה שכל ציוויליזציה שהתקיימה אי פעם קרסה בסופו של דבר. היסטוריה היא סיפור על מאמצים שנכשלו, על שאיפות שלא מומשו, על משאלות שהתגשמו ואז התבררו כשונות ממה שציפו. לכן, כהיסטוריון, אדם צריך לחיות עם תחושה של בלתי נמנע של טרגדיה. כמדינאי צריך לפעול מתוך הנחה שיש לפתור בעיות. (הנרי קיסינג'ר, ראיון לניו יורק טיימס, 13 באוקטובר 1974)

כוחות העל מתנהגים לעתים קרובות כמו שני עיוורים חמושים בכבדות שמחפשים את דרכם בחדר, כל אחד מאמין שהוא נמצא בסכנת חיים מהשני, שהוא מניח שיש לו חזון מושלם. כל צד צריך לדעת שלעתים קרובות אי ודאות, פשרה וחוסר קוהרנטיות הם המהות של קביעת מדיניות. עם זאת, כל אחד נוטה לייחס לשני עקביות, ראיית הנולד וקוהרנטיות שהניסיון שלו סותר. כמובן, לאורך זמן, אפילו שני עיוורים חמושים יכולים לגרום נזק עצום אחד לשני, שלא לדבר על החדר. (הנרי קיסינג'ר, שנות הבית הלבן)

באמריקה העכשווית, הכוח נמשך יותר ויותר לאלה עם רצון כמעט אובססיבי לזכות בו. מי שלא יתמסר באופן מוחלט לתהליך המינוי, מי שפוחד ממנו או מזלזל בו, תמיד יחפש תעתועים, ככל שיהיו כישוריו האחרים יוצאי דופן. עם מועמדים לתפקיד הגבוה ביותר, כמו עם ספורטאים, הכל תלוי בתזמון, ביכולת אינטואיטיבית לנצל את ההזדמנות. (הנרי קיסינג'ר, שנות הבית הלבן)

אשרי האנשים שמנהיגיהם יכולים להסתכל לגורל בעיניים בלי להירתע אבל גם בלי לנסות לשחק את אלוהים. (הנרי קיסינג'ר, סוף הדרך, פרק 25 שנים של מהפך)

תשעים אחוז מהפוליטיקאים נותנים לעשרה אחוזים האחרים שם רע. (הנרי קיסינג'ר, מצוטט בספר 637 הדברים הטובים ביותר שאף אחד אמר אי פעם מאת רוברט ביירן)

עבדתי עבור קנדי באותם ימים, ו[טרומן] אמר את מה שלמדתי מקנדי, ואמרתי, "למדתי שהנשיא לא יכול לעשות כל מה שהוא רוצה כי הבירוקרטיה היא הזרוע הרביעית של הממשלה. " ... הוא אמר, "הבעיה עם קנדי היא שיש לו יותר מדי דעות. נשיא צריך לדעת מה הוא רוצה לעשות." (הנרי קיסינג'ר, ראיונות היסטוריה בעל פה עם ד"ר הנרי קיסינג'ר, האתר ההיסטורי הלאומי הארי ס. טרומן, 7 במאי 1992)

מדינה הדורשת שלמות מוסרית במדיניות החוץ שלה לא תשיג לא שלמות ולא ביטחון. (הנרי קיסינג'ר, הרהורים על בלימה, לענייני חוץ, כרך. 73, מס' 3, יוני 1994, עמ' 130)

לאימפריות אין עניין לפעול בתוך מערכת בינלאומית; הם שואפים להיות המערכת הבינלאומית. לאימפריות אין צורך במאזן כוחות. כך ניהלה ארצות הברית את מדיניות החוץ שלה ביבשת אמריקה, וסין לאורך רוב ההיסטוריה שלה באסיה. (הנרי קיסינג'ר, דיפלומטיה)

עמדת המיקוח של המנצח תמיד פוחתת עם הזמן. כל מה שלא נדרש במהלך ההלם של התבוסה הופך לקשה יותר ויותר להשגה מאוחר יותר. (הנרי קיסינג'ר, דיפלומטיה)

במשך כמעט עשרים שנה, ביסמרק שמר על השלום והקל על המתיחות הבינלאומית במתינותו ובגמישותו. אבל הוא שילם את המחיר של גדלות לא מובנת, שכן יורשיו וחקייניו לעתיד לא יכלו להפיק לקח טוב יותר מהדוגמה שלו מאשר ריבוי נשק וניהול מלחמה שתגרום להתאבדות הציוויליזציה האירופית. (הנרי קיסינג'ר, דיפלומטיה)

גורבצ'וב ידע מה הבעיות שלו אבל הוא פעל מהר מדי וגם לאט מדי: מהר מדי לסובלנות המערכת שלו, ולאט מדי כדי לעצור את ההתמוטטות המואצת. (הנרי קיסינג'ר, דיפלומטיה)

ניקסון היה אחד מהנשיאים האמריקאים המוכשרים ביותר, מוכן לקבל החלטות קשות ואמיץ לעשות זאת. אבל הוא היה צריך בדידות בשביל מעשה כזה. פנים אל פנים, ניקסון לא היה מסוגל באופן אובססיבי לעקוף בן שיח או אפילו לא להסכים איתו. (הנרי קיסינג'ר, שנים של התחדשות)

השאלה שלפנינו היא האם המאה ה-21 שייכת לסין. והייתי אומר שסין תהיה עסוקה בבעיות עצומות פנימיות, מקומיות עם הסביבה הקרובה שלה, ושיש לי קושי עצום לדמיין שהיא תשלט על ידי סין, ואכן, כפי שאסכם, אני מאמין שהתפיסה שמדינה כלשהי תשלוט בעולם, היא כשלעצמה אי הבנה של העולם בו אנו חיים כיום... (הנרי קיסינג'ר, שיח מונק: המאה ה21 תהיה שייכת לסין)	

רק לעתים רחוקות מסמך דיפלומטי כל כך החמיץ את מטרתו כמו הסכם ורסאי. הסכם ורסאי, מעניש מדי ולכן מונע פיוס, ומקל מדי מכדי למנוע מגרמניה להתאושש, ולכן הוא דן את הדמוקרטיות המותשות לדריכות מתמדת נגד גרמניה חסרת פיוס ומתחדשת, כמו גם ברית המועצות המהפכנית. (הנרי קיסינג'ר, סדר עולמי: הרהורים על אופי האומות ומהלך ההיסטוריה)

במשך 400 שנה, ההיסטוריה העולמית נעשתה על ידי האירופים. רבים מהרעיונות הגדולים שלפיהם אנו חיים - ממשל חוקתי, חופש הפרט, רעיונות הנאורות - מקורם באירופה והופצו על ידי אירופה ברחבי העולם. כעת האזור הזה, שהיה דינמי ובנה את העולם, הפך להיות עסוק מדי בעצמו. זה מגביל את עצמו בעצם להפעלת כוח רך. נכון לעכשיו, לאף ממשלה אירופית אין את היכולת לבקש מאנשיה קורבנות למען מדיניות החוץ. אלא אם כן אירופה תוכל לשחזר חלק מהדינמיות ההיסטורית שלה, יהיה חור גדול במערכת העולמית כפי שהיא באה לידי ביטוי עד כה. (הנרי קיסינג'ר, כאוס עולמי וסדר עולמי: שיחות עם הנרי קיסינג'ר, האטלנטיק, 10 בנובמבר 2016)

הדמוקרטיות בעולם צריכות להגן ולקיים את ערכי הנאורות שלהן. נסיגה עולמית מאיזון בין כוח ללגיטימיות תגרום להתפרקות האמנה החברתית הן מקומית והן בינלאומית. (הנרי קיסינג'ר, מגיפת הקורונה תשנה לנצח את הסדר העולמי, הוול סטריט ג'ורנל, 3 באפריל 2020)

ג'ורג' [שולץ] עזב אותנו ברגע שבו הטיעונים הלאומיים שלנו זוכים לעתים קרובות בגלל התשוקה ולא בזכות ההיגיון, בהשפלת היריב ולא בהצגת המטרות הנשגבות. הוא גם האמין שאם התברכת במתנות גדולות, מוטלת עליך אחריות ליישם את עצמך, ואם אכפת לך ממדינתך, מוטלת עליך החובה להגן ולשפר אותה. הוא היה מיומן בהצגת הרשעותיו, אך בעיקר עסק באומנות של הפיכת מחלוקת למיותרת על ידי עידוד כבוד הדדי. אמון, נהג ג'ורג' לומר, הוא המטבע של הממלכה. (הנרי קיסינג'ר, לג'ורג' שולץ היה לב חכם ומבין, הוול סטריט ג'ורנל, 10 בפברואר 2021)

ה[אדם המודרך על ידי התבונה] רוצה לחיות לפי ההחלטה המשותפת של המדינה. יוצא שאדם המודרך על ידי התבונה רוצה לקיים את חוקי המדינה המשותפים כדי לחיות ביתר חירות. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחת משפט 73, עמ' 350)

גם רוחב יד עשוי לכבוש את לבם של בני אדם, ובייחוד את אלה שידם אינה משגת לרכוש את צורכי החיים העיקריים. אבל להושיט עזרה לכל נצרך, זה חורג בהרבה מכוחותיו ומטווח תועלתו של אדם פרטי. כי עושרו של אדם פרטי רחוק מאד מלהספיק למשימה כזו; וגם כשריו של אדם יחיד מוגבלים מכדי שיוכל להתחבר עם הכל בקשרי ידידות. הדאגה לעניים מוטלת איפוא על החברה כולה, ונוגעת לתועלת המשותפת בלבד. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', נספח, פרק י"ז, עמ' 356)

לתומכים בעונש המוות יש קרבה גדולה יותר אל הרוצחים, מאשר למתנגדים לו. (רמי דה גורמון, מחשבות חדשות)

הרכוש הוא הכרחי, אך אין זה מן ההכרח שיישאר תמיד באותן ידיים. (רמי דה גורמון, סיורים פילוסופיים)

כאשר עם אינו מעז עוד להגן על שפתו, היא בשלה כדי להשתעבד. (רמי דה גורמון, מיוחס)

עם המילה חובה אנו גורמים לאזרחים לרקוד כמו דוב עם חמת חלילים. (רמי דה גורמון, מיוחס)

אני משער כי ילדים רבים יותר היו לומדים חשבון, ולומדים טוב יותר, אם זה היה בלתי חוקי. (ג'ון הולט, בלמידה מתמדת, עמ' 51)

אצל כל קהל שבוי יש חוסר במשוב. אם אתה מנהל מסעדה וכולל דג בתפריט שלך, אתה לומד מהר מאוד אם הלקוחות שלך אוהבים דג או לא. אבל אם אתה מנהל חדר-אוכל צבאי [או קפיטריה של בית-ספר] שם כולם חייבים לקחת את הדג בין אם הם אוהבים לאכול זאת ובין אם לאו - לא תדע - אלא אם כטבח טוב תשים לב לפח האשפה ותבחין שיש בו הרבה דגים. (ג'ון הולט, בלמידה מתמדת, עמ' 155)

אני יכול לסכם באברע או בחמש מלים את מה שבסופו של דבר למדתי כמורה. גרסת חמש-המילים היא: למידה אינה תוצאה של הוראה. גרסת ארבע-המלים היא: הוראה לא גורמת ללמידה. כפי שהזכרתי קודם, החינוך הממוסד פועל מתוך ההנחה שילדים לומדים רק כאשר מלמדים אותם, רק את מה שמלמדים אותם ורק בגלל שמלמדים אותם. זו לא האמת. זה מוטעה כמעט לחלוטין. (ג'ון הולט, בלמידה מתמדת, עמ' 172)

משגה גדול ומסוכן הוא להניח, שכל העמים ראויים במדה שווה לחירות. פרס היא שיש לזכות לו, לא ברכה להשפיעה חינם על הכול בשווה; פרס המשומר למשכילים, לפאטריוטים, לישרים ולראויים; ולא מתנת-חסד להעניקה לעם שהוא נבער ושפל ומושחת מכדי להעריכה או להחזיקה. (ג'ון קאלהון, מצוטט אצל המחשבה המדינית בארצות-הברית ערך יהושע אריאלי, כרך א', עמ' 316)

When governments fear the people, there is liberty. When the people fear the government, there is tyranny
כשממשלות חוששות מהעם, יש חירות. כשהעם חושש מהממשלה, יש עריצות. (תומאס ג'פרסון, מיוחס בטעות)

ללנין ולטרוצקי אין כל מושג על זכויות האדם. הם הושחתו זה מכבר על ידי רעל העוצמה. (מקסים גורקי)

תורה זו מועילה לחיי החברה בכך שהיא מלמדת לא לשנוא שום אדם, לא לבוז לשום אדם, לא לשים שום אדם ללעג, לא לכעוס על שום אדם, ולא לקנא בשום אדם. וכן באשר היא מלמדת שכל אדם חייב להסתפק במה שיש לו ולהושיט עזרה לרעהו לא מתוך חמלה נשית או משוא פנים, וגם לא מתוך אמונה תפלה, אלא אך ורק מתוך הדרכת התבונה, כפי שמתחייב מנסיבות הזמן והעניין. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ב', עיון להוכחת משפט נסמך למשפט 49, עמ' 189)

אילו כתב גלילאו בחרוזים שהארץ נעה, לא היתה האינקוויזיציה עושה לו דבר. (תומאס הארדי, מצוטט ב2048 מאת דוד פסיג, עמ' 67)

אתה יכול לגלות ממה פוחד האויב שלך על ידי התבוננות מעמיקה באמצעים שבהם הוא משתמש כדי להפחיד אותך. (אריק הופר, מצוטט ב2048 מאת דוד פסיג, עמ' 131)

כך הפך החופש המעוגן בחוקה לנשק ולסיסמת הדגל של כל אויביה וטפיליה של גרמניה. את התרמית הזאת השכלנו לראות. הבנו, שחוקות ליברליות הופכות לדרכי הסוואה אופייניות של שלטון זר. עם יכול להחזיק בחוקה הליברלית ביותר בעולם ואף על פי כן להיות עדר של עבדים לריבית ולמשכרות. (קרל שמיט, לאחר קבלת חוקי נירנברג)

מה שהם החשיבו כמשפט חוקתי היה למעשה משפט שאומץ על פי הדגם האנגלי-צרפתי... החוקות שלהם לא דיברו על דם גרמני ועל כבוד גרמני. המילה 'גרמני' מופיעה רק כדי להדגיש ש'כל הגרמנים שווים בפני החוק'. אבל המשפט הזה, שעשוי היה לקבל בגרמנית את מובנו הנכון באמצעות מושג 'פולקי' במהותו, סייע תחת זאת לאלה שאינם שווים בגזעם, לנהוג בגרמני כשווים ולהחשיב כגרמני את כל מי ששווה בפני החוק. (קרל שמיט)

הדיקטטורה היא היפוכה של ההתדיינות. (קרל שמיט, תיאולוגיה פוליטית)

ישנה נטייה למשפט ולכוח לשוב ולמצוא זה את זה. (קרל שמיט, תיאולוגיה פוליטית)

כל המושגים הקולעים של תורת המדינה המודרנית הם מושגים תיאולוגיים מחולנים. (קרל שמיט, תיאולוגיה פוליטית)

כל רעיון פוליטי נוקט עמדה כלפי 'טבע' האדם, ומניח שהוא 'טוב מנעוריו' או 'רע מנעוריו'. רק למראית עין אפשר להימנע מן השאלה בהסברים פדגוגיים או כלכליים. בעיני הרציונליזם של הנאורות היה האדם טיפש וגס מטבעו, אבל ניתן לחינוך. (קרל שמיט, תיאולוגיה פוליטית)

באמצעות חלוקת סמכויות ופיקוח הדדי מבקשת מדינת חוק לדחות ככל האפשר את שאלת הריבונות. (קרל שמיט, תיאולוגיה פוליטית)

הבורגנות הליברלית רוצה אלוהים, אבל אסור לו שיהיה פעיל; היא רוצה מונרך, אך עליו להיות חסר אונים; היא דורשת חירות ושוויון, ויחד עם זאת הגבלת זכות הבחירה למעמדות בעלי הרכוש, וכל זאת כדי להבטיח את השפעתם הנחוצה של החינוך והרכוש על החקיקה, כאילו חינוך ורכוש מעניקים זכות לדכא חסרי חינוך ועניים; היא מחסלת את אריסטוקרטיית הדם והמשפחה ומתירה בכל זאת את שלטונה חסר הבושה של אריסטוקרטיית הממון, צורתה הטיפשית והגסה ביותר של האריסטוקרטיה; היא אינה חפצה לא בריבונותו של המלך ולא בזו של העם. מה היא רוצה אפוא? (קרל שמיט, תיאולוגיה פוליטית)

כפי שהליברליזם מתדיין ומתפשר בכל דבר ועניין פוליטי, כך הוא רוצה לרסק את האמת המטאפיזית לכדי התדיינות. מהותו היא המשא ומתן, ההססנות שבהמתנה, בתקווה שאפשר יהיה להפוך את המחלוקת האמיתית, את קרב ההכרעה העקוב מדם, לדיון פרלמנטרי, ולדחות אותה באמצעות התדיינות נצחית. (קרל שמיט, תיאולוגיה פוליטית)

מה שגורם למדינה להפוך לגיהנום עלי אדמות, הוא האדם החפץ ליצור את השמים שלו. (פרידריך הלדרלין)

זכור, דמוקרטיה אף פעם לא מחזיקה מעמד הרבה זמן. היא תיהרס במהרה, מותשת, תרצח את עצמה. עדיין לא הייתה דמוקרטיה שלא התאבדה. (ג'ון אדמס, במכתב לג'ון טיילר)

חוקה של ממשלה ששונתה מחופש לא ניתנת לשיקום. חירות, ברגע שאבדה, אבדה לנצח. (ג'ון אדמס, מכתב לאשתו אביגייל, 17 ביולי 1775)

אני מסכים עמך שדרך האמצע בפוליטיקה היא פשוט כלום. (ג'ון אדמס, מכתב להורציו גייטס, גנרל אמריקני במלחמת העצמאות של ארצות הברית, 23 במרץ 1776)

לממשלה החדשה יש את מיטב איחולי ותפילותיי, להצלחתה ולשגשוגה: אך האם יהיה לי משהו נוסף עמה, מלבד להתפלל עבורה, תלוי בזכות ההצבעה של האנשים החופשיים. (ג'ון אדמס, מכתב לתומאס ג'פרסון)

הפטריוטיות היא פטריוטיות. אלה המכנים אותה בשם קנאות אינם יכולים לפגוע בכבודה; דבר אינו יכול לפגוע בכבודה. גם אם היא שגיאה פוליטית, ואלף פעמים שגיאה פוליטית, הדבר אינו פוגע בה; היא מכובדת – תמיד מכובדת, תמיד אצילית – וזכותה לזקוף את ראשה ולהיישיר מבט לעיני העמים. (מארק טוויין)

רק בזכות טובו של אלוהים יש לארצנו שלוש מתנות: חופש הדיבור, חופש המצפון, והזהירות לא להשתמש בהם כלל. (מארק טוויין, לעקוב אחרי קו המשווה)

אדם נשוי מתבגר במחשבותיו בשבע שנים כבר ביום הראשון (פראנסיס בייקון, מכתב ללורד בורגלי, מצוטט בגדולי ההוגים מאת ויל דיוראנט, עמ' 84)

לא שהוא בן תורה יותר ממני אלא שהוא בן גדולים יותר ממני. אשרי אדם שזכו לו אבותיו, אשרי אדם שיש לו יתד במי להיתלות בה. (רבי עקיבא, תלמוד ירושלמי, ברכות ל"ב ע"ב)

הנישואים משחררים את האישה וגורמים לגבר לאבד את החופש. (עמנואל קאנט)

לעתים הכרחי לבעל ואישה לריב – כך הם לומדים דברים חדשים אחד על השני. (יוהאן וולפגנג פון גתה)

"טובים השנים" – לכל דבר מן האחד לפיכך יקנה לו אדם חבר וישא אשה אשר יש להם ריוח בעמלם. הרבה מלאכה נעשית בשנים, שאין היחיד מתחיל בה לבדו. (רש"י, פירוש על קהלת ד ט)

עלינו לעשות את הטוב מתוך הכרה, ולא מתוך צפייה לתמורה. (דמוקריטוס)

איזוהי הנקמה הטובה ביותר? לחיות חיי אושר. (ג'ורג' הרברט, מצוטט אצל 1000 אמרות כנף מאת מ. טימור)

אין לך דבר שכה זקוק לשיפור כהרגליהם של אחרים (מארק טוויין, מצוטט אצל 1000 אמרות כנף מאת מ. תימור)

מערכת היחסים בין אחים בתרבות שאימצה את זכות הבכורה הייתה ללא ספק שונה מהותית מזאת שאימצה חלוקה שווה בין כל הילדים. הרגשות שהיו לאחים ולאחיות אלה לאלה, הציפיות שלהם אלה מאלה והאחריות והזכויות ההדדיות שלהם "נבנו" במידה רבה לתוך המערכת המשפחתית המסוימת. (מיהי צ'יקנסטמהיי, זרימה, עמ' 95)

כשתשאל על אדם, שאל מי רעהו.  כי כל אדם יעשה מעשה רעהו. (שלמה אבן גבירול, מבחר הפנינים, מהדורת ברלין, 1928)

אנחנו לא כל כך טובים בלנחש מה אנשים אחרים יחשבו, אפילו כשאנחנו ממש מנסים. פעמים רבות נופתע לגלות שהמובן מאליו עבורנו אינו כזה עבור אף אחד אחר. (סטיבן פינקר)

מי הוא שראוי לחירות ולחיים? זה אשר כובשם יום יום מחדש. (יוהאן וולפגנג פון גתה, מצוטט בדברים בשם אומרם מאת ב. יואלי וא. אבי-יעל, עמ' 41)

חיים מחוסרי ערך מביאים לידי מיתה מוקדמה. (יוהאן וולפגנג פון גתה, מצוטט בדברים בשם אומרם מאת ב. יואלי וא. אבי-יעל, עמ' 56)

החיים הם הרפתקה נועזת, או שאינם דבר. (הלן קלר, מצוטט אצל להעיר את הענק שבפנים מאת אנתוני רובינס, עמ' 60)

donee eris felix, multos numerabis amicos 
כל זמן שתהיה מאושר, רבים יהיו ידידך. (אובידיוס)

אם אתה מתכוון להיות משהו שפחות ממה שאתה מסוגל להיות, יש להניח שתהיה אומלל כל ימי חייך. (אברהם מאסלו, מצוטט אצל מועדון ה-5 בבוקר מאת רובין שארמה, עמ' 137)

המעורר המיני החזק ביותר הוא ההצלחה (הנרי קיסינג'ר, מצוטט אצל שמו הולך לפניו מאת אפרים קישון וירון לונדון, עמ' 87)

מוטב שישמרו בימי הילדות על המהלך הטבעי של  קניית הדעת. מן הדין שלא יתקינו שום מושג אלא בסרסורו  של מוחש, לפחות שלא בלי עדותו של המוחש על המושג. (ארתור שופנהאואר, הגיונות, עמ' 226)

אם שוב יהא אדם מתעמל הרבה בגימנסטיקה ומיטיב לבו במזונות יפה-יפה אבל במוסיקה ובפילוסופיה לא יגע... ובכן שונא מחשבה יהא אדם שכזה וריקן ממוסיקה ולא ידע כלל להשתמש בפיתוי בדבורים אלא באלימות ובגסות, כחיה רעה זו, יהא עושה כל מעשיו ויחיה בבערות ובהפכפכות מתוך חוסר ריתמוס וחן (אפלטון, המדינה, ספר ג' י"ח d-e, עמ' 94)

הריהו רואה, שכל הפונים אל הפילוסופיה ואינם עוסקים בה לשם השלמת חינוכם בלבד ונפטרים הימנה בעודם בנעוריהם, אלא ממשיכים עוד להפוך בה, אלו נעשים ברובם בני-אדם מוזרים ומשונים מאד, אם לא להגיד מושחתים ומקולקלים; ואפילו אלו הנראים כמשובחים שבהם, אף הם צפויים ליסורים בשל אותה ההתעסקות שאתה משבח, שנעשים הם אי-מוצלחים לענייני המדינות. (אפלטון, המדינה, ספר ו' פרק ג' d, עמ' 177)

אנחנו בוחרים את חברינו ואת אויבנו; אלוהים בוחר את שכנינו. (ג. ק. צ'סטרטון)

טולסטוי ... היה ראשון שהשמיע את ההאשמה...  חמרנים עיוורים שאף לא התחילו להכין מהו שהחיים קרוצים ממנו, שהלכו שבי אחר האירועים החיצוניים בחיים, אחר ההיבטים הלא חשובים העומדים מחוץ לנפש היחיד - כל הקרוי מציאות חברתית, כלכלית, פוליטית תחת לראות את שרק הוא אמיתי, את חוויית היחיד, את היחסים הייחודיים בין אדם לאדם, את הצבעים, הריחות, הטעמים, הקולות, התנועות, הקנאות, אהבות, שנאות, יצרים, ההבהקים הנדירים של אינטואיציה, הרגעים המחוללים שינוי, השלשלות היומיומיות השגרתיות של נתוני-חייו של היחיד המהווים כל שישנו – שהם המציאות. (ישעיהו ברלין, הקיפוד והשועל, עמ' 29)

מה מותר לחשוק? למה משמש הכסף שמרוויחים אותו בזעת אפיים? כמה ראוי לתת משלך למולדת ולקרובים היקרים? מה רצה האל שתהיה ואיזה מקום הועיד לך בחברת בני אדם? מה אנו ולמה ניהפך כשננצח? (פרסיוס, סטירות, III, 69, מצוטט אצל המסות מאת מישל דה מונטן כרך א', עמ' 199)

הרהב עוז להיות חכם וראשית דבר דע כי דחיית החיים הטובים למועד מאוחר יותר משמע להידמות לאותו כפרי הממתין שהנהר ייבש כדי לחצותו: אבל בינתיים הנהר זורם ומתגלגל ויוסיף לזרום לעד. (הורטיוס, איגרות, I, ii, 43-40, מצוטט אצל המסות מאת מישל דה מונטן כרך א', עמ' 200)

סממנה הבולט ביותר של החוכמה הוא הלך רוח שמח תמיד. (מישל דה מונטן, המסות מאת כרך א', עמ' 202)

הערך והגדולה של המידה הטובה האמיתית נעוצים בקלילותה, ביעילותה ובהנאה שאנו מפיקים מן השימוש בה; כה נעדרת קושי היא עד שילדים יכולים לסגלה להם ממש כמו המבוגרים, ואנשים מן השורה ממש כמו חריפי השכל. המתינות היא כלי מלאכתה ולא הכח. סוקרטס, שהיה חביב עליה יותר מכל, בחר מרצונו שלא לעשות כל מאמץ והניח לעצמו להיסחף במהלכה הטבעי והנוח של גבירה זו. (מישל דה מונטן, המסות כרך א', עמ' 203)

יש להציב את הילדים בחברה לא לפי עושרו של אביהם אלא לפי עושר משאביה של נשמתם. (אפלטון, לפי הפוליטאה, III, 415B-C, מצוטט אצל המסות מאת מישל דה מונטן כרך א', עמ' 204)

"בל יסרב הצעיר שבכם ללמוד פילוסופיה ובל יעף ממנה הזקן". כל שאינו עושה כן, כמוהו כאומר שעדיין לא הגיעה שעתו לחיות באושר או שכבר חלפה השעה. (מישל דה מונטן, מצטט את איגרת אפיקורוס אל מנויקוס, מצוטט אצל המסות מאת מישל דה מונטן כרך א', עמ' 205)

השכל והחכמה הם המפיגים את הצער, לא מקום שממנו אפשר להשקיף על מרחבי ים. (הורטיוס, איגרות, I, xi, 26-25, מצוטט אצל המסות מאת מישל דה מונטן כרך א', עמ' 286)

ההנאה, ולא הבעלות היא העושה אותנו למאושרים. (מישל דה מונטן, המסות כרך א', עמ' 312)

היודע לנהל את משק ביתו ללא מריבות ובלי תביעות משפטיות, בן חורין הוא כדוכס ונציה. (מישל דה מונטן, המסות כרך א', עמ' 316)

Paucos servitus, plures servitutem tenent.
העבדות מחזיקה מעטים; רבים מחזיקים בה. (סנקה, איגרות מוסר, XXII, 10, מצוטט אצל המסות מאת מישל דה מונטן כרך א', עמ' 316)

Quidquid principes faciunt, praecipere videntur.
דומה כי כל מה שעושים המלכים כמוהו כפקודה. (קווינטילינוס, Declamationes, III, 15, מצוטט אצל המסות מאת מישל דה מונטן כרך א', עמ' 320)

אסור שהדברים החשובים ביותר יהיו נתונים לחסדי דברים חשובים פחות. (יוהאן וולפגנג פון גתה)

מתוך חיפוש ופאשלות אנו לומדים. (יוהאן וולפגנג פון גתה)

ברגע שאתה סומך על עצמך, אתה תדע איך לחיות. (יוהאן וולפגנג פון גתה)

אתה יכול בקלות לשפוט את אופיו של אדם לפי איך שהוא מתייחס לאלה שלא יכולים לעשות עבורו דבר. (יוהאן וולפגנג פון גתה)

כל שיחה אינטליגנטית מועילה לאלה הלוקחים בה חלק. (מורטימר ג'. אדלר)

להסכים עם דעתו של הזולת בלי להבין, זה טיפשי; לחלוק עליה בלי להבין, זו חוצפה. (מורטימר ג'. אדלר)

להיות אנושי פירושו לחוש תחושת נחיתות. (אלפרד אדלר)

הרבה יותר קל להילחם על עקרונותיך מאשר לחיות לפיהם. (אלפרד אדלר)

הסכנה העיקרית בחיים היא שאתה עלול לנקוט ביותר מדי אמצעי זהירות. (אלפרד אדלר)

לפי ההשקפה שלנו, אדם בעל גאוניות הוא ראשית כול אדם שמועיל בצורה יוצאת מן הכלל. (אלפרד אדלר)

לאהוב את ילדי אהבה כנה ואמיתית. (מרקוס אורליוס, הרהורים)

כזה הוא הרכבה של החברה אנושית, שבעוד שאנשים בודדים מצטיינים בעושרם, בכבודם ובידיעתם, נידון כלל בני האדם לחיים נעלמים, לבורות ולדלות. (אדוארד גיבון, שקיעתה ונפילתה של האימפריה הרומאית, פרק ח' – התפתחות הדת הנוצרית – והרגשות, המנהגים, המספר והמצב של הנוצרים הקדמונים – רדיפת הנוצרים הקדמונים [פרקים ט"ו – ט"ז במקור], עמ' 235)

היה אדיב לכולם אך אינטימי עם אחדים; ודאג שאחדים אלו יהיו בעלי ניסיון לפני שתתן להם מאמונך. (ג'ורג' וושינגטון)

A sensible woman can never be happy with a fool
אישה הגיונית לעולם לא יכולה להיות מאושרת עם רשע. (ג'ורג' וושינגטון)

הזמן הוא דבר מומצא. להגיד 'אין לי זמן' זה כמו לומר 'אינני רוצה'. (לאו דזה)

אם אתה מדוכא אתה חי בעבר, אם אתה חרד אתה חי בעתיד. אם אתה רגוע ושלו אתה חי בהווה. (לאו דזה)

אהבה מצליחה לבנות גשרים מהבדידות של צד אחד לבדידות של הצד השני. (קארן הורני)

יריב אמיתי ממלא אותך באומץ. (פרנץ קפקא, פתגמים)

מי שאינו עוסק בעתיד הרחוק, דן עצמו לבעיות מיידיות. (קונפוציוס)

להתווכח עם אדם הדוחה את השימוש בתבונה, כמוהו כלנסות לתת תרופה לבר מינן. (תומאס פיין)

הרעב הוא ענן הגורם לגשם של ידע ושל כושר ביטוי. השובע הוא ענן אחר הגורם לגשם של בערות ושל גסות. (אפלטון)

אני יכול לחיות שלושה חודשים על מחמאה טובה. (מארק טוויין, מצוטט ב7 ההרגלים של צעירים מצליחים במיוחד מאת שון קובי, עמ' 178)

דכאון הוא הפרס שאנחנו מקבלים על זה שאנחנו 'טובים'. (מרשל רוזנברג)

ככל שאנחנו מזדהים עם הצד השני, כך אנחנו מרגישים בטוחים יותר. (מרשל רוזנברג)

מסר קשה לשמיעה הוא הזדמנות להעשיר את החיים של מישהו. (מרשל רוזנברג)

כדי להשיג את כל המטרות שלך אתה צריך לשאול, לשאול, לשאול. (מרשל רוזנברג)

כעס יכול להיות קריאת השכמה נפלאה כדי לעזור לנו להבין מה אנחנו צריכים ומה אנחנו מעריכים. (מרשל רוזנברג)

באמפתיה אנחנו לא מכוונים, אנחנו עוקבים. אל תעשו משהו, תעמדו שם. (מרשל רוזנברג)

הנוכחות שלך היא המתנה היקרה ביותר שאתה יכול להעניק למישהו אחר. (מרשל רוזנברג)

נישואין נעדרי חיבה אינם עולים בחשיבותם על אנדרטה שנשכח יעודה. (ג'יין אוסטן)

גברים ונשים בהחלט שווים במאווייהם - נשים רוצות את הצלחת בעליהן, וגם גברים מעוניינים בהצלחה זו. (ג'יין אוסטן)

תנו לילדיכם את אהבתכם אך לא את מחשבותיכם, כי להם הגיגיהם. (ג'ובראן ח'ליל ג'ובראן)

גופם ישכון בבתיכם, אך לא נשמתם, כי נשמתם מסתופפת בבית המחר - שם לא תוכלו לבוא אף בחלומותיכם. (ג'ובראן ח'ליל ג'ובראן)

אפשר לכם לחפוץ להיות כמותם [כמו הילדים] אך אל לכם לעשותם כמותכם. (ג'ובראן ח'ליל ג'ובראן)

אתם הקשתות מהן נורים ילדיכם כחיצים חיים אל העתיד. (ג'ובראן ח'ליל ג'ובראן)

הנישואים בימינו הם המתועב שבשקרים, צורה עילאית של אגואיזם. (לב ניקולייביץ' טולסטוי, סונטת קרויצר)

להגיד שתוכל לאהוב אדם אחד כל חייך, זה כמו להגיד שנר אחד ימשיך לבעור כל חייך. (לב ניקולייביץ' טולסטוי)

אין תנאי חיים בעולם שנבצר מן האדם להתרגל אליהם, ובייחוד בשעה שהוא רואה שכל הסובבים אותו חיים גם הם בתנאים אלה עצמם. (לב ניקולייביץ' טולסטוי, אנה קארנינה)

התייחס לידידך כאילו יהפוך לאויבך, ולאויבך – כאילו יוכל להפוך לידידך. (כילון איש ספרטה)

העדף עונש על רווח מביש, כי בעוד האחד כואב פעם אחת, השני הוא לכל חיי האדם. (כילון איש ספרטה)

אל תצחק על ביש המזל. (כילון איש ספרטה)

הנישואים היו ויישארו החשוב במסעי התגליות שאדם לוקח על עצמו. (סרן קירקגור)

כאשר התבגרתי ופקחתי את עיניי לראות את המציאות, התחלתי לצחוק ולא הפסקתי מאז. ראיתי כי משמעות החיים היא פרנסה, שמטרת החיים היא להיות יועץ, שההנאה העשירה של האהבה היא למצוא בת זוג אמידה, שברכת החברות היא עזרה הדדית בענייני כספים, שחוכמה הינה מה שהרוב חושב לחוכמה, שהתלהבות הנה לשאת נאום, שאומץ משמעו להסתכן בקנס של עשרים כתרים, שלבביות הינה לומר 'לבריאות' אחרי הארוחה, שיראת שמים הנה לבוא לכנסייה אחת לשנה. את כל אלו ראיתי וצחקתי. (סרן קירקגור, או או)

תנאי בל יעבור לכל הנאה הוא להגבילה. (סרן קירקגור, יומנו של מפתה)

הפילוסופיה אינה ענין לבני הנעורים; המתמטיקאי יכול להיות ילד-פלא, אך לא הפילוסוף. (אלכסנדר קורא, אפלטון כפשוטו, עמ' 71)

התשוקות הן מחלותיה של הנפש; התבונה היא בריאותה. (לואי פיליפ, רוזן סגור, הרהורים, אמרות ומחשבות)

מטרתה של כל חוכמה היא אושרה של הנשמה. (לואי פיליפ, רוזן סגור, הרהורים, אמרות ומחשבות)

הידידות היא צורך נפשי; כל אדם רוצה בחברים. (לואי פיליפ, רוזן סגור, הרהורים, אמרות ומחשבות)

כאשר הסכנה גדולה, העזה היא חוכמה. (לואי פיליפ, רוזן סגור, הרהורים, אמרות ומחשבות)

אדם אמיץ באמת ובתמים איננו מסוגל להיות עבד או עריץ. (לואי פיליפ, רוזן סגור, הרהורים, אמרות ומחשבות)

הכעס הוא השפל, העיוור והאלים שבכל היועצים. (לואי פיליפ, רוזן סגור, הרהורים, אמרות ומחשבות)

לאנוכיות יש זקנה עצובה; היא נשארת לבדה ללא חבר וללא תקווה. (לואי פיליפ, רוזן סגור, הרהורים, אמרות ומחשבות)

על החינוך להוות את חלקה העיקרי של החקיקה. (לואי פיליפ, רוזן סגור, הרהורים, אמרות ומחשבות)

ההרגל מלווה אותנו בכל נסיבות חיינו, ואינו מרפה מאתנו אלא עם מותנו. (לואי פיליפ, רוזן סגור, הרהורים, אמרות ומחשבות)

שעמום פירושו חוסר יכולת לחיות את ההווה בצורה אישית בעלת משמעות. (ויין דייר)

שעמום: מישהו שיש לו את כח הדיבור, אך לא את יכולת השיחה. (בנימין ד'יזראלי)

שתי הבעיות העיקריות של האנושות הן המחסור והשעמום. (ארתור שופנהאואר)

אני משתעמם, כך זה מתחיל. היא משעממת אותי, כך זה נגמר. (אלכסנדר דיומא האב)

האדם המשעמם הוא שתמיד בטוח, והבטוח הוא שתמיד משעמם. (הנרי לואיס מנקן)

הבעיה אינה לחפש את האושר אלא להפיג את השעמום. זה אפשרי באמצעות עקשנות. (גוסטב פלובר)

אצל ידידים הכל עובר, הכל נסלח. אצל נאהבים הכל משביע רצון, הכל מושלם. אצל נשואים הכל משעמם, הכל רפה. (ז'אן דה לה פונטן)

אנו יכולים לסלוח למי שמשעמם אותנו אך לא למי שמשתעמם מאיתנו. (פרנסואה דה לה רושפוקו)

מי שאוהב את תכונת האדם בשל הגינותה, יתמיד בכך כל ימי חייו, שהרי ריתק עצמו למה שהוא מתמיד. (אפלטון, ליסיס, שלוש שיחות על ידידות ואהבה, עמ' 91)

מי שנכון לשרת את חברו מתוך אמונה שישביח על ידיו באיזה חכמה שהיא, או בכל חלק אחר מחלקי הסגולה הטובה, לא תיחשב לו עבדות זו שמרצון לא לחרפה ולא לחנופה. (אפלטון, ליסיס, שלוש שיחות על ידידות ואהבה, עמ' 92)

ומה שנעשה בין שניים, בהסכמת השניים ומרצונם,  על כך אומרים 'החוקים מלכי המדינה' שמן הצדק הוא. (אפלטון, המשתה, שלוש שיחות על ידידות ואהבה, עמ' 106)

שהנה התאווה נטולת ההגיון שמשתערת ליהנות מן היופי וגוברת אגב כך על הדעה שפניה אל אורח החיים הנכון - כשתאווה זו מתחזקת מכוח התאוות המקורבות לה, ומתוך כל אותו חוזק היא פונה אל יופים של גופים, עד שתהא מנצחת בהשתערות זו, - כי אז נקראת תאווה זו, על שם ה'חוזק' הזה, בשם 'אהבה'. (אפלטון, פידרוס, שלוש שיחות על ידידות ואהבה, עמ' 163)

אם קיים גיהנום בעולם הזה, הוא נמצא בלבו של אדם קודר ונוגה. (רוברט ברטון, אנטומיה של המלנכוליה)

הכסף הוא בעליו של העשיר. (רוברט ברטון, אנטומיה של המלנכוליה)

הגדול שבטובין הוא לשוחח יום, יום, על המידות הטובות, לבחון את עצמי ואת הזולת, כי חיים ללא מבחן הם חסרי ערך לאדם. (אפלטון)

טוב לשוחח, מזמן לזמן, על פירושם של הצודק ושל הלא הוגן, של שפיות הדעת ושל השיגעון, של הגבורה ושל הרפיון. (אפלטון)

אל-נא תשכח שבלא למצוא חן בעיני בני אדם אי אפשר לפעול, ואילו היהירות אינה אלא שכנתה של הבדידות. (אפלטון, איגרת אל דיון [ה 46], מצוטט אצל אפלטון חייו ואישיותו, יוסף ג. ליבס, עמ' 107)

חיים, שנוצלו כהלכה, הם ארוכים מספיק. (סנקה)

החיים הם מלחמה. (סנקה)

כל עוד אתה חי - עליך להמשיך ללמוד כיצד לחיות. (סנקה)

המחזה האמיץ ביותר הוא לראות אדם גדול מתאבק עם קושי. (סנקה)

כמה מוזר פחד המוות הזה! אנחנו אף פעם לא נבהלים בשקיעה. (ג'ורג' מקדולנלד)

לחיות את חיינו, לעתים קרובות משמעו למרר את חייו של הזולת. (אדואר אריו, רשימות ואמירות)

חבר זה מישהו שעליו אנו יכולים לסמוך שיסמוך תמיד עלינו. (פרנסואה פילו)

ידידות שאין ביכולתה להתנגד למעשיו המגונים של חבר אין היא ידידות. (אמיל שרטייה)

מי שיודע להיות חבר לעצמו, יודע שאדם כזה הוא חבר של כולם. (סנקה)

ידעתי ידידות לרגע, מה לי עסקי מדינה ואפסותם. (פנחס שדה)

הזמן מחזק את הידידות ומחליש את האהבה. (ז'אן דה לה ברייר)

בתחילה אתה חייב לשלוט בנפשותיהם של ילדים באמצעותה של יראה, אחרי כן אתה חייב לשמור על נפשותיהם על ידי ידידות ואהבה. (ג'ון לוק)

ידידותו של אדם גדול היא חסדם של האלים. (וולטר)

קשרי הידידות בין בני אדם ממריצים אותם להתבונן בעצמם. (פרנץ קפקא)

הידידות מעניקה את אורה בעת רווחה; מקלה ומחלקת את הנטל בעת צרה. (מרקוס טוליוס קיקרו)

הידידות מועילה תמיד; האהבה מזיקה לפעמים. (סנקה)

עבורי, להסיר את הידידות זה לגזול מן העולם את השמש. (מרקוס טוליוס קיקרו)

ידידים הם חברים למסע שעליהם לעזור זה לזה לשמור על הדרך לחיים מאושרים יותר. (פיתגורס)

הרי אפילו אם לא הגענו לשום מקום, לפחות נסענו יחד. (עפר שלח, גוף שני, עמ' 60)

הטוב הגדול ביותר לאדם, לדבר מדי יום ביומו על סגולה טובה ושאר דברים בהם אני משוחח, לפי ששמעתם, ובוחן את עצמי ואת זולתי, וארח חיים שאיננו נבחן לא כדאי לו לאדם לחיותו. (אפלטון, אפולוגיה, מצוטט בחייו ומותו של סוקרטס, עמ' 45)

איש טוב לא יקרנו רע, לא בחייו ולא במותו, ואין האלים מעלימים עינם מענייניו. (אפלטון, אפולוגיה, מצוטט בחייו ומותו של סוקרטס, עמ' 49)

לבד אנחנו יכולים לעשות כל כך מעט; ביחד אנחנו יכולים לעשות כל כך הרבה. (הלן קלר)

כדי להפוך את המקום הנעים ביותר שבעולם לדוחה ביותר, די בכך שנאלץ לגור שם. (ג'קומו קזנובה, סיפור חיי)

כדי לחרוץ משפט על אדם יש לבחון את אורח חייו כאשר הוא בריא וחופשי; כאשר הוא חולה או אסיר, אין זה היינו הך. (ג'קומו קזנובה, סיפור חיי)

מיהו האדם שאותו ההכרח אינו הופך לשפל? (ג'קומו קזנובה, סיפור חיי)

כדי לגרום לאנשים לבכות, עליך לבכות; כדי לגרום להם לצחוק עליך להעמיד פנים רציניות. (ג'קומו קזנובה, סיפור חיי)

כאשר אנו חשים בהנאה, אסור להפחיתה באמצעות עיסוק בפילוסופיה. (ג'קומו קזנובה, סיפור חיי)

אתון לא הייתה מעולם ידידתו של סוס. (ג'קומו קזנובה, סיפור חיי)

אם ההנאה קיימת, ואם אין אנו יכולים ליהנות אלא בחיים, החיים הם אושר. (ג'קומו קזנובה, סיפור חיי)

בנו של קמצן הוא בזבזן, ובנו של בזבזן הוא קמצן. (ג'קומו קזנובה, סיפור חיי)

מי שרוצה ללמד חייב קודם כל ללמוד, ואחר כך לנסוע כדי לשפר את מדרשו. (ג'קומו קזנובה, זכרונות)

דרך ברייתו של אדם להיות נמשך בדעותיו ובמעשיו אחר ריעיו וחבריו, ונוהג במנהג אנשי מדינתו.  לפיכך צריך אדם להתחבר לצדיקים ולישב אצל החכמים תמיד, כדי שילמוד ממעשיהם; ויתרחק מן הרשעים ההולכים בחושך, כדי שלא ילמוד ממעשיהם.  הוא ששלמה אומר, "הולך את חכמים, יחכם; ורועה כסילים, ירוע" [משלי יג, כ].  ואומר, "אשרי האיש . . ." [תהילים א, א].  (רמב"ם, משנה תורה, ספר המדע, הלכות דעות, פרק ו', הלכה א')

אני הופך באוצרות כתביהם של החכמים מימי-קדם, ומעיין בהם יחד עם ידידי; ואם אנו מוצאים בהם דבר טוב, הננו לוקטים אותו, ומאמינים שמצאנו שלל רב אם אנו מועילים איש לחברו. (קסנופון, זכרונות, עמ' 36)

היודעים להלך עם בני-אדם מצליחים גם בענייניהם וגם בענייני הציבור, ואילו הללו שלא ניחנו בסוגלה זו נכשלים בשני התחומים כאחד. (קסנופון, זכרונות, ספר שלישי, עמ' 90)

שהרי לדעתי החיים הטובים ביותר הם חיי המיטיבים לשאוף להתעלות, עד שייעשו אנשים טובים ככל האפשר; והחיים הנעימים ביותר הם חיי האנשים החשים בהתעלותם. (קסנופון, זכרונות, ספר רביעי, עמ' 171)

אילו היינו מסירים מן החיים את כל הדברים שאינם חשובים, היו נשארים דברים כה מועטים עד כי זה לא היה שווה את המאמץ. (מדלן דה סקודרי)

אין בנמצא דבר שאי אפשר לומר בשיחה. (מדלן דה סקודרי)

כדי לאהוב תמיד, אסור להינשא. (מדלן דה סקודרי)

גידופים וחרפות מולידים שנאה ואין בהם שום תועלת. (ניקולו מקיאוולי, דיונים על ליוויוס, ספר שני, פרק כ"ו)

איש, מטבעו, מרגיש מחויבות בשל הטובות שהוא עושה לא פחות משהוא מרגיש מחויבות בשל הטובות שעושים לו. (ניקולו מקיאוולי, הנסיך)

אלה שאינם רוצים לחשוב הם חסידים שוטים, אלה שאינם מסוגלים – הם טיפשים, ואלה שאינם מעזים – הם עבדים. (ג'ורג' ביירון)

מי שחי יותר אינו מי שחי הרבה שנים, אך מי שחש יותר בחיים. (ז'אן-ז'אק רוסו)

בדרך כלל, אלה היודעים מעט מדברים הרבה, ואלה היודעים הרבה מדברים מעט. (ז'אן-ז'אק רוסו)

הנעורים הם הזמן לרכוש דעת; הזִקנה היא הזמן להשתמש בה. (ז'אן-ז'אק רוסו)

אין המשפט והרגש עולים בקנה אחד. (ז'אן-ז'אק רוסו)

הכסף שבידנו הוא אמצעי לחירותנו; הכסף שאנו רודפים אחריו הוא גורם עבדותנו. (ז'אן-ז'אק רוסו, הווידויים)

עשיתי את הצעד היחיד שנותר לי לעשותו, והוא להיכנע לגורלי ולא להתקומם עוד נגד ההכרח. בהשלמה זו, בשלווה שהעניקה לי, מצאתי את הגמול על כל תלאותי. (ז'אן-ז'אק רוסו, הזיות של מטייל בודד)

במה ניכרים אנשים עייפים? בזה שהם עובדים ללא הפסקה. (כריסטיאן בובה, שמלת חג קטנה)

עם הנישואים משהו נגמר בעבור הגבר, ומשהו מתחיל בעבור האישה. (כריסטיאן בובה, יותר מאשר לחיות)

השמחה היא הדבר הנדיר שבעולם. (כריסטיאן בובה, יותר מאשר לחיות)

לא רחוק היום בו הבעיות הכלכליות יחזרו למושב האחורי שם מקומן, והזירה של הלב והראש תיכבש מחדש על ידי בעיותינו האמיתיות – בעיות החיים והיחסים בין בני האדם, בעיות הבריאה וההתנהגות והדת. (ג'ון מיינרד קיינס)

ככל שהם מתבגרים, רוב הגברים אוהבים יותר ויותר כסף וביטחון, ופחות ופחות יצירה ובנייה. (ג'ון מיינרד קיינס)

מטבע הדברים, אנשים בזים לאלה המחניפים להם, ומכבדים את אלה שאינם נכנעים לתכתיביהם. (תוקידידס)

כסף הוא משרת טוב אך אדון גרוע. (פתגם אנגלי)

אלוהים נותן את החלב אך לא את הדלי. (פתגם אנגלי)

פרה אינה מכירה בשוויו של זנבה עד שהיא נשארת בלעדיו. (פתגם אנגלי)

אל נא תיתן עצה או מלח אלא אם כן אתה מתבקש לכך. (פתגם אנגלי)

הדיבר ה־11: 'התעסק בענייניך'. (פתגם אנגלי)

אל נא תציע עניבה למי שזקוק לחולצה. (פתגם אנגלי)

מי שאינו מרוצה מזולתו, לעולם לא יהיה מרוצה מעצמו. (אמיל שארטייה)

הנישואים, ברגע שהם מקבלים את חותמת בית הדין, הם דבר שצריך לעשותו, ולא דבר עשוי. (אמיל שארטייה)

אנשים ישכחו מה אמרת, אנשים ישכחו מה עשית, אבל אנשים לעולם לא ישכחו כיצד גרמת להם להרגיש. (מאיה אנג'לו)

מדוע לא לעזוב את החיים כאורח שבע רצון? (טיטוס לוקרטיוס קרוס)

הנאות ממושכות כבר אינן הנאות. (כריסטינה מלכת שוודיה)

כל אדם המפחד מן המיתה אין הוא מסוגל לדבר שבגדולה. (כריסטינה מלכת שוודיה)

האהבה יולדת את הקנאה, אך הקנאה הורגת את האהבה. (כריסטינה מלכת שוודיה)

צריך לפחד מן הטיפשים יותר מאשר מן הנוכלים. (כריסטינה מלכת שוודיה)

להעמיד אנשים על טעותם פירושו להעליב אותם. (כריסטינה מלכת שוודיה)

אדם מתעלה על הכול כאשר הוא חדל מלפחד. (כריסטינה מלכת שוודיה)

התמורה למעשים טובים הם המעשים עצמם. (כריסטינה מלכת שוודיה)

צריך להטיל ספק בכול, אפילו בחשדותינו. (כריסטינה מלכת שוודיה)

אנשים המשתעשעים יתר על המידה, משתעממים. (כריסטינה מלכת שוודיה)

הסוד הגדול שבחיים הוא להציב לעצמנו מטרה ראויה לשמה, ולעולם לא לחדול מלראותה לפני עינינו. (כריסטינה מלכת שוודיה)

צריך להיות קמצן יותר עם הזמן מאשר עם הפרוטה. בינתיים אנו מבזבזים אוצר יקר לאין ערוך באופן מעורר רחמים. (כריסטינה מלכת שוודיה)

הבדידות, אין פירושה לחיות לבד, אלא לחיות אצל אנשים שאינם מתעניינים בך. (אוקטב מירבו)

בדידות נובעת לא מחוסר אנשים סביבך, אלא מחוסר היכולת לדבר עם אנשים על מה שמשמעותי לך. (קרל גוסטב יונג)

החיפזון הוא אם הכישלון. (הרודוטוס)

כאשר אנו מתחילים במשהו, אין אנו יודעים כיצד הוא יסתיים. (הרודוטוס)

המאורעות שולטים באנשים, ולא האנשים במאורעות. (הרודוטוס)

רבות ראיתי ורבות סיפרו לי. (הרודוטוס)

מזלם של בני אדם הוא גלגל סובב, שאינו מאפשר תמיד לאותם אנשים להישאר בפיסגה. (הרודוטוס)

האלים מייעדים עונשים גדולים לפשעים גדולים. (הרודוטוס)

עדיף לקנא מאשר להצטער. (הרודוטוס)

קל יותר לסבול את מחציתן של הצרות שאנו מצפים להן, מאשר להיות שרויים בפחד מאלה שעלולות לקרות. (הרודוטוס)

מכול צרותיו של האדם הנוראית ביותר היא זו: לדעת כול כך הרבה ובו זמנית לשלוט בכלום. (הרודוטוס)

ההתחלה איננה מאפשרת לנבא מראש את הסוף. (הרודוטוס, היסטוריה)

הספק הוא בית הספר של האמת. (פרנסיס בייקון)

במידה רבה, ההוכחה הטובה ביותר היא הניסיון. (פרנסיס בייקון)

לעתים קרובות הלצה מובילה אל האמת. (פרנסיס בייקון)

אם נתחיל בספקות נגיע אל הוודאות, ואם נתחיל בוודאות נגיע אל הספק. (פרנסיס בייקון)

קרא לא כדי לסתור ולהפריך... לא כדי למצוא שיחה, אלא כדי לשקול ולחשוב. (פרנסיס בייקון)

ישנם ספרים שמהם צריך לטעום בלבד, אחרים שאותם צריך לזלול, ולבסוף כאלה, אך במספר קטן, שצריך ללעוס ולעכל. (פרנסיס בייקון, מסות)

אדם חכם יוצר הזדמנויות מאלו שהוא מוצא. (פרנסיס בייקון)

מי שרבים מפחדים ממנו, חייב לפחד מאנשים רבים. (פרנסיס בייקון)

הבדידות הגרועה ביותר, היא בחוסר ידידות כנה. (פרנסיס בייקון)

האדם מחפש בחברה נוחיות, תועלת, והגנה. (פרנסיס בייקון)

בנקמה אדם משתווה לאויבו; בהתעלמות ממנה הוא מתעלה עליו. (פרנסיס בייקון, מסות)

דבר אינו כה מבטיח את הצלחתו של אדם, כמו שגיאותיו של זולתו. (פרנסיס בייקון)

הוצאותיו הרגילות של אדם אסור להן שתעלינה על מחצית הכנסותיו, ואם הוא מבקש להיות עשיר - על שלישן. (פרנסיס בייקון)

סופם של הדברים חשוב יותר מתחילתם. (פרנסיס בייקון)

ידידות מכפילה את השמחה ומחלקת את הכאב. (פרנסיס בייקון)

בחר בחיים המועילים ביותר, וההרגל יגרום להם להיות הנעימים ביותר. (פרנסיס בייקון)

ילדים ממתיקים את הכאב, אך גורמים לצרות להיות מרות יותר. (פרנסיס בייקון, מסות)

הילדים ממתיקים את העמל, אבל מקשים את הצרה בעת רעה. (פרנסיס בייקון)

הילדים מגדילים את דאגות החיים, אבל מקלים את זיכרון המוות. (פרנסיס בייקון)

שיקול דעת בדיבור שווה יותר מאשר אמנות הנאום. (פרנסיס בייקון)

התקווה היא ארוחת בוקר טובה, אך ארוחת ערב גרועה. (פרנסיס בייקון, אמרות)

גוף בריא משמש לנפש כחדר האורחים; גוף חולה, כבית כלא. (פרנסיס בייקון)

אנו נולדים, אנו מתים; וביניהם מוטב שנעשה כמה דברים. (פרנסיס בייקון)

אשר אשה וילדים לו, נתן בני ערובה לגורל. (פרנסיס בייקון)

הנעורים מסוגלים להמציא יותר מאשר לשפוט, לבצע יותר מאשר לייעץ, לתכן תוכניות חדשות יותר מאשר ללכת בדרכן של הישנות. (פרנסיס בייקון, מסות)


כדי להשתלט על הטבע צריך לציית לו. (פרנסיס בייקון)

חרדה ודאגה מלוות את הרווחה; נחמה ותקווה מלוות את הצרה. (פרנסיס בייקון, מסות)

טוב לעזור לזולת כחובה ולא כצדקה. (פרנסיס בייקון, מסות)

הבה נתעכב קצת כדי לגמור מהר יותר. (פרנסיס בייקון, מסות)

מי שמתמסר לנקמה פותח מחדש את פצעיו. (פרנסיס בייקון, מסות)

הרווחה מגלה את מגרעותינו; הצרה מגלה את מידותינו הטובות. (פרנסיס בייקון)

בתים עשויים כדי להתגורר בהם; לא לשם המראה. (פרנסיס בייקון)

הגורל מוכר אלף דברים למי שממהר, שאותם הוא נותן חינם למי שמחכה. (פרנסיס בייקון)

בעלי עמדות גבוהות הם עבדים בשלושה פנים: עבדים לאיזה מושל עליון, עבדים לכבוד, עבדים לעיסוקיהם. (פרנסיס בייקון)

השנינות שלנו, הפכה אותנו לקשים ולא נדיבים. אנו חושבים יותר מדי, ומרגישים פחות מדי. (צ'רלי צ'פלין)

החיים הם קומדיה בצילום מרחוק וטרגדיה בצילום מקרוב. (צ'רלי צ'פלין)

תבונת האדם היא הבסיס לכל הצלחה. (צ'רלי צ'פלין, חיי)

האמונה היא הבסיס לכל רעיונותינו. (צ'רלי צ'פלין, חיי)

הנושאים הגדולים של החיים הם המאבק והייסורים. (צ'רלי צ'פלין, חיי)

לכל הילדים יש כישרון; מה שחשוב זה לגלותו. (צ'רלי צ'פלין, חיי)

השירה כמוה כמכתב אהבה אל העולם. (צ'רלי צ'פלין, חיי)

שנה את חייך היום. אל תהמר על העתיד. פעל עכשיו ללא עיכוב. (סימון דה בובואר)

אל לנו לבלבל בין ההווה והעבר. בנוגע לעבר, שום פעולה נוספת אינה אפשרית. (סימון דה בובואר)

הנישואין מכפילים את כל ההתחייבויות המשפחתיות ואת כל החובות החברתיים. (סימון דה בובואר)

להשיג בעל זו אמנות, להמשיך להחזיק בו, זאת עבודה. (סימון דה בובואר)

האישה היא כל מה שהגבר מבקש, וכל מה שהוא אינו משיג. (סימון דה בובואר)

אנשים מרוצים כשהם הורגים את הזמן, בעוד הם מצפים שהזמן יהרוג אותם. (סימון דה בובואר)

אילו חיינו די זמן היינו נוכחים לדעת שכל ניצחון הופך יום אחד לכישלון. (סימון דה בובואר)

לחיות זה להזדקן. לא יותר. (סימון דה בובואר)

המוות נראה פחות נורא כאשר אנו עייפים. (סימון דה בובואר)

אין אנו יכולים לכתוב דבר מתוך אדישות. (סימון דה בובואר)

ללא מפלה אין מוסר. (סימון דה בובואר)

להקל על כאב לבו של אחר, זה לשכוח את כאבך שלך. (אברהם לינקולן)

לדעתי להפסיד זה תמיד עדיף מאשר לעולם לא לנסות. (ז'אן קרטיין)

לחשוב: הנה ניצחונה של הנפש. (ויקטור הוגו, עלובי החיים)

לאהוב, בא כמעט תמיד במקום לחשוב. (ויקטור הוגו, עלובי החיים)

באהבה, אין כמעט כל חשיבות לתוכן השיחות. (ויקטור הוגו, עלובי החיים)

זוהי יומרה מוזרה של האדם, לרצות שהאהבה תוביל לאן שהוא. (ויקטור הוגו, עלובי החיים)

לחשוב משמעו לפעול. (ויקטור הוגו, עלובי החיים)

המחשבה מייצגת את עבודתו של ההיגיון. (ויקטור הוגו, עלובי החיים)

מגיע זמן שבו אין זה די למחות; אחרי הפילוסופיה יש לפעול. (ויקטור הוגו, עלובי החיים)

האושר העליון שבחיים הוא להיות משוכנעים כי אנו אהובים. (ויקטור הוגו, עלובי החיים)

עלינו לחרוץ משפט על אדם על פי חלומותיו יותר מאשר על פי מחשבותיו. (ויקטור הוגו, עלובי החיים)

האחראי לחטא איננו מחוללו, אלא מי שיוצר אפלה בלבו. (ויקטור הוגו, עלובי החיים)

אומץ הלב איננו מפחד מן הפשעים, והכנות איננה מפחדת מסמכותם של החוקים. (ויקטור הוגו, עלובי החיים)

דבר אינו מסוכן יותר מאשר לחדול מלעבוד. (ויקטור הוגו, עלובי החיים)

יהלומים מגלים רק במעמקי האדמה; את האמת מוצאים רק במצולות הנפש. (ויקטור הוגו, עלובי החיים)

החיים, הצרות, האומללות והאובדן הם שדות קרב של גיבורים; גיבורים לא נודעים, גדולים יותר מן הגיבורים המפורסמים. (ויקטור הוגו, עלובי החיים)

מי שמשיג את יעדם המדומה של החיים, את האושר, נוטה לשכוח את יעדם האמיתי, את החובה. (ויקטור הוגו, עלובי החיים)

מלאכתם של חכמים היא לסיים את העימות בין החוק לבין העובדות המוגמרות, למזג את הרעיון הטהור במציאות האנושית, להחדיר בשלווה את החוק לחיים ואת החיים לחוק. (ויקטור הוגו, עלובי החיים)

החיים צועדים קדימה, והניתוק בין בנים להוריהם הוא בלתי נמנע. הצעירים חשים בפניהם את צינת החיים, והזקנים – את צינתו של הקבר. (ויקטור הוגו, עלובי החיים)

הסירוב לתהילה הוא תשוקה לזכות בה שוב. (פרנסואה דה לה רושפוקו)

קיימים נישואין טובים, אך אין קיימים נישואין נפלאים. (פרנסואה דה לה רושפוקו)

אנו משתעממים כמעט תמיד עם אלה שאנו מטרידים. (פרנסואה דה לה רושפוקו)

מי שחי ללא שיגעון אינו כה חכם כפי שמאמינים. (פרנסואה דה לה רושפוקו)

איש אינו מסכן כפי שהוא חושב, ואין הוא מאושר כפי שהוא קיווה. (פרנסואה דה לה רושפוקו)

איך נוכל לדרוש מזולתנו לשמור על סודותינו אם אין אנו יכולים לשומרם בעצמנו? (פרנסואה דה לה רושפוקו)

אילו אנשים היו יודעים את המניעים שגרמו להן, היינו מתביישים, לעתים קרובות, בפעולותינו היפות ביותר. (פרנסואה דה לה רושפוקו)

אלה העוסקים יתר על המידה בדברים קטנים, נעשים, בדרך כלל, לא מסוגלים לדברים גדולים. (פרנסואה דה לה רושפוקו)

ההיעדרות מפחיתה את התשוקות הבינוניות ומחזקת את הגדולות, כמו שהרוח מכבה את הנרות ומדליקה את הלהבות. (פרנסואה דה לה רושפוקו)

טועה מי שמאמין שיש ביכולתו לחיות עם עצמו בלבד ללא קשר עם העולם, אך טועה יותר מי שחושב שבלעדיו זה אי אפשר. (פרנסואה דה לה רושפוקו)

כדי להיות אדם גדול צריך לדעת להפיק תועלת מעושרו. (פרנסואה דה לה רושפוקו)

צריך לשלוט בעושר כמו בבריאות: לשמוח בו כשהוא טוב, להתייחס אליו בסבלנות כשהוא רע, ולעולם לא להשתמש בתרופות חזקות מדי, מלבד במקרים קיצוניים. (פרנסואה דה לה רושפוקו)

הטוב והרע הקורים לנו אינם פוגעים בנו בהתאם לגודלם אלא בהתאם לרגישותנו כלפיהם. (פרנסואה דה לה רושפוקו)

מי שאינו מוצא את אושרו בתוך עצמו זה חסר תועלת לחפשו מחוצה לו. (פרנסואה דה לה רושפוקו)

האהבה כמו האש אינה יכולה להתקיים ללא תנועה מתמדת; והיא מתה למן הרגע הראשון שבו היא מפסיקה לקוות או לפחוד. (פרנסואה דה לה רושפוקו)

התרופה לקנאה היא הוודאות של מה שממנו אנו פוחדים, כי היא מביאה קץ על האהבה או על החיים. זו תרופה אכזרית, אך היא טובה יותר מן החשד והספק. (פרנסואה דה לה רושפוקו)

אישה קנאית זה לפעמים לבעלה דבר נעים, כי על זאת שהוא אוהב היא מדברת תמיד. (פרנסואה דה לה רושפוקו)

יש ללמוד את האנשים יותר מאשר את הספרים. (פרנסואה דה לה רושפוקו)

אין לחרוץ משפט על אדם לפי מעלותיו, אלא בהתאם לשימושן. (פרנסואה דה לה רושפוקו)

איש לא יוכל לשמור זמן רב על הרגשות שהוא חייב לחבריו ולמיטיבים עמו, אם ירשה לעצמו לדבר על מגרעותיהם לעתים קרובות. (פרנסואה דה לה רושפוקו)

כל עוד ידך משגת לעשות טובה, אינך נתקל בכפוי טובה. (פרנסואה דה לה רושפוקו)

עבודה גופנית משחררת מן הצער הנפשי וגורמת לאומללים להפוך למאושרים. (פרנסואה דה לה רושפוקו)

קל יותר להיראות מתאים לתפקידים שאין אנו משיגים, מאשר לאלה בהם אנו משמשים. (פרנסואה דה לה רושפוקו)

קל יותר להחזיק באהבה שכבר אינה מאשר להשתחרר מאהבה שעדיין ישנה. (פרנסואה דה לה רושפוקו)

יש מספר מועט של אנשים שאינם מתביישים שהם נאהבים או שחדלו לאהוב. (פרנסואה דה לה רושפוקו)

דבר אינו מנוע כל כך מלהיות טבעי כמו הרצון להיראות כזה. (פרנסואה דה לה רושפוקו)

בכל תקופת קיומנו אנו מציינים תאריך אחד המכוון את ייעודנו לקראת אסון הרה שואה או לקראתה של הצלחה. (פרנסואה דה לה רושפוקו)

אל תאכל את הלב. (פיתגורס)

מעל לכל כבד את עצמך. (פיתגורס)

נפש בריאה טובה מגוף בריא. (פיתגורס)

אל תאמר מעט במילים רבות – אמור הרבה במילים מעטות. (פיתגורס)

כשאנו כועסים הבה נמנע מדברים וממעשים. (פיתגורס)

היה שבע רצון בעשותך את הטוב, והנח לזולתך לדבר עליך כרצונו. (פיתגורס)

איש אינו חופשי אם אינו יכול לשלוט בעצמו. (פיתגורס)

העולם הוא קומדיה שבה הפילוסופים הם הצופים. (פיתגורס)

הימנע מללכת בדרך הראשית; לך בשבילים. (פיתגורס)

אם אתה מטיל ספק, אל תעשה. (פיתגורס)

תחילתו של הכעס בשיגעון, וסופו בהבעת חרטה. (פיתגורס)

הישמר נא מלומר כל מה שאתה יודע. (סולון)

אל נא תמהר לרכוש חבר חדש, או לנטוש חבר ישן. (סולון)

אני מתבגר על ידי לימוד דברים רבים כל יום. (סולון)

אל תקרא לאדם מאושר עד יום מותו. (סולון)

אנשים, גם אם ההצלחה מאירה להם פנים, אינם יכולים להיקרא מאושרים, עד אשר ייראו עוברים את היום האחרון של החיים. (סולון)

כשאני שומעת ברדיו אל השיר "תעשי רק מה שאת אוהבת", תמיד מסקרן אותי לדעת על איזה כוכב לכת מדובר... באיזה עולם אדם עושה רק מה שהוא אוהב ואף אחד לא מסרב לו? (אנאבלה שקד, לקפוץ למים, עמ' 104)

על ידי קבלה של מה שאיננו יכולים להיעשות או להיות, אנו יכולים לגלות מה אנחנו יכולים לעשות או להיות. (פטרישיה דיגן, ריפוי כמסע של הלב, מצוטט אצל לקפוץ למים מאת אנאבלה שקד, עמ' 196)

קבלה עצמית היא קודם כול ויתור על האשליה שנוכל להיות יותר, והשלמה עם האנושיות הכל כך לא מושלמת שלנו, או במלים פחות יפות, עם הפגמים, הפגיעות, וחוסר החשיבות והמרכזיות שלנו. (אנאבלה שקד, לקפוץ למים, עמ' 196)

אנחנו מספיק טובים כפי שהננו. לא נהיה טובים יותר, לא משנה כמה ידע, מיומנות, כסף וסטטוס נשיג [...] אם לא נוכל לחיות בשלום עם מי שאנחנו היום, לא נוכל לחיות בשלום עם עצמנו לעולם. (טרנר ופיו, האומץ להיות בלתי מושלם, מצוטט אצל לקפוץ למים מאת אנאבלה שקד, עמ' 197)

יש רק שני סוגי חיים שאותם תוכלו להציע לילדיכם: חיים קשים או חיים רעים. (אנאבלה שקד, לקפוץ למים, עמ' 234)

בשנים האחרונות משימת ההכנה של הילדים לחיים הוזנחה לטובת אידיאל הילדות המאושרת. (אנאבלה שקד, לקפוץ למים, עמ' 245)

הורים דמוקרטים רוצים לגדל ילדים יוזמים ויצירתיים. בלי להתכוון לכך, הורים שנוקטים גישה אנרכית מגדלים ילדים חצופים ומפונקים. (אנאבלה שקד, לקפוץ למים, עמ' 257)

כשהורים מתאכזבים, מבקרים את ילדיהם על טעויות, על בחירות או על תכונות שלהם, הם מעבירים להם מסר שהם לא טובים דיים. מאחורי המסר הזה יש מסר אחר והוא שעל מנת להיות בעלי ערך, עליהם להיות מושלמים, או לפחות מוצלחים באופן יוצא דופן. (אנאבלה שקד, לקפוץ למים, עמ' 293)

אדם אינטליגנטי צריך להיות שיכור לפעמים כדי לבלות את זמנו עם אווילים. (ארנסט המינגווי)

באשר לחוכמת הזקנים אנו טועים. הם אינם הופכים חכמים יותר, אלא זהירים יותר. (ארנסט המינגווי)

אנו חייבים להתרגל לזאת: בחשובות שבהצטלבויות הדרכים של חיינו אין תמרורים. (ארנסט המינגווי)

אין שום דבר אצילי בלהיות עליון על אדם אחר, אצילות אמיתית היא להיות מעליו של העצמי הקודם שלך. (ארנסט המינגווי)

תשומת לבו של השומע משמשת כליווי במוזיקה של השיחה. (ז'וזף ז'ובר, הרהורים)

אם אנשים רוצים לשוחח כמו ידידים, כמוני וכמוך עכשיו, הם צריכים לענות זה לזה קצת יותר בעדינות, ובאופן שמתאים יותר לשיחה. "מתאים יותר לשיחה" פירושו לא רק לענות תשובה אמיתית אלא גם לענות במונחים שהשואל הסכים בתחילה שהוא מבין אותם. (אפלטון, מנון, מצוטט מנון, לכס, עמ' 39)

שים לב איזה טיעון נצחני אתה מעלה: אדם אינו יכול לחקור את מה שהוא יודע או את מה שאינו יודע, שהרי לא יחקור את מה שהוא יודע, כי הוא יודע אותו ולכן אין צורך בחקירה; ומצד אחר, הוא לא יחקור את מה שאינו יודע, כי הוא לא יודע אפילו מה לחקור. (אפלטון, מנון, מצוטט מנון, לכס, עמ' 51)

מי שמוכן, לפי אמרתו של סולון, להמשיך ללמוד עד יומו האחרון, ולא חושב שהזיקנה כשלעצמה כבר תביא לו שכל, יקדיש בהכרח תשומת-לב רבה יותר לחיים שלו בעתיד. (אפלטון, לכס, מצוטט מנון, לכס, עמ' 121)

חברות חייבת להיות מבוססת על שוויון. (וודרו וילסון)

כל הגברים שולטים בנשותיהם, אנו שולטים בכל הגברים אבל נשותינו שולטות בנו. (מרקוס פורקיוס קאטו קנסוריוס)

על כל אדם לקבל השכלה אקדמאית, כדי להיווכח עד כמה היא אינה שווה דבר. (אלברט האברד, הודעה לגארסיה)

קל מאוד להשיג כל מה שיש ברצונך, בתנאי שתתחיל ללמוד לוותר על מה שאין בכוחך להשיג. (אלברט האברד, יומן, אמרות, מימרות ומסות קצרות)

הטעות הגדולה ביותר שאתה יכול לעשות בחייך, היא לפחד ללא הפסק שתעשה טעות. (אלברט האברד, יומן, אמרות, מימרות ומסות קצרות)

לעולם אל נא תנסה להסביר את עצמך: ידידיך אינם זקוקים לכך, ואויביך לא יאמינו לדבריך. (אלברט האברד)

רעיון שאין בו מן הסכנה, אינו שווה את המאמץ להיקרא כזה. (אלברט האברד)

רק מישהו אחר יכול לספר לחילזון איך נראית קונכייתו. (אלברט האברד)

לגאוניות יש ללא ספק את מגבלותיה, אך לטיפשות אין מגבלה דומה. (אלברט האברד)

נס הוא מאורע המתואר על ידי אנשים ששמעו עליו מפיהם של אחרים, שלא ראו אותו מעולם. (אלברט האברד)

אתה יכול להוביל ילד לבית הספר, אך אינך יכול לאלצו לחשוב. (אלברט האברד)

לעולם לא נוכל להיות מדינה מתורבתת, כל עוד אנו מוציאים פחות כסף על ספרים מאשר על גומי לעיסה. (אלברט האברד)

מלומד הוא מי שיכול ליצור שני רעיונות ממה שמלכתחילה היה רעיון אחד בלבד. (אלברט האברד)

ידידך הוא מי שיודע הכול על אודותיך, ובכל זאת אוהב אותך. (אלברט האברד)

אנו מעוררים בזולתנו את אותו יחס שיש לנו כלפיהם. (אלברט האברד)

קציר החוכמה הוא לדעת כי המנוחה כמוה כחלודה, וכי החיים מורכבים מאהבה, מצחוק ומעבודה. (אלברט האברד)

פוליגמיה: ניסיון לקבל מן החיים יותר ממה שהם מסוגלים להציע. (אלברט האברד)

איש אינו מגיע רחוק, אלא אם כן הוא עושה את הלא אפשרי לפחות פעם אחת ביום. (אלברט האברד)

האחריות היא מחירה של החירות. (אלברט האברד)

אל נא תתייחס לחיים ברצינות רבה מדי; לעולם לא תוכל לצאת מהם חי. (אלברט האברד)

מכונה אחת יכולה לעשות את עבודתם של חמישים בני אדם רגילים, אך אין בנמצא מכונה שתוכל לעשות את עבודתו של אדם בלתי רגיל אחד. (אלברט האברד)

מטרת ההוראה היא לאפשר לתלמיד להמשיך ללא מורה. (אלברט האברד)

מי שאינו מבין את שתיקתך, לא יבין את דבריך. (אלברט האברד)

אין חשיבות למה שהענקת לעצמך ולאנושות, אלא אם כן הקדשת את עצמך לאהוב את משפחתך. (אלברט האברד)

איש אינו זקוק לחופשה כמו מי ששב ממנה זה עתה. (אלברט האברד)

דע מה שעליך לעשות ושמור זאת היטב במוחך; עשה כל יום את המוטל עליך ועם כל שקיעת חמה תתקרב יותר למטרתך. (אלברט האברד)

אני מעדיף להיות מסוגל להעריך דברים שאין בכוחי להשיג, מאשר להשיג דברים שאינני מעריך. (אלברט האברד)

אם אתה סובל, הודה לאלוהים! זהו סימן ודאי שאתה חי. (אלברט האברד)

אלוהים לא יחפש אצלך תארים אקדמאיים ואותות כבוד, אלא צלקות. (אלברט האברד)

כל אדם הוא טיפש לחלוטין לפחות במשך חמש דקות ביום; החוכמה היא בכך שלא להאריך את הטיפשות מעבר לזאת. (אלברט האברד)

עורך: אדם שמתפקידו להפריד את החיטה מן המוץ, ולהוציא לאור את המוץ. (אלברט האברד)

זיכרון מושלם הוא דבר טוב למדי, אך היכולת לשכוח היא סימן היכר של גדולה. (אלברט האברד)

אני מאמין בגאולה באמצעות חופש פעולה כלכלי, חברתי ורוחני. (אלברט האברד)

לא תחוש ניכור בעבודתך, או באנשים שאתה פוגש כאשר אתה מצליח ליצור קשר שמשנה אותך ואינו תועלתני. (הרטמוט רוסה)

הגברים בדרך כלל אינם יודעים איך לחיות, אין להם שום היכרות קרובה עם החיים, הם אף פעם לא מרגישים בהם נוח, הם רודפים אחר פרוייקטים שונים, פחות או יותר שאפתניים, פחות או יותר גרנדיוזיים, תלוי באדם, באופן כללי הם כמובן נכשלים ומגיעים למסקנה שעדיף היה, בפשטות, לחיות, אבל בדרך כלל זה מאוחר מדי. (מישל וולבק, סרוטונין)

להיות איש שיח נעים משמעו להקריב את עצמך על מזבח אהבתו העצמית של הזולת. (ג'אקומו ליאופרדי, הרהורים)

אם ברצונך שאיש לא יידע על מעשיך, אין זה די שלא לומר על כך דבר; צריך להימנע מלעשותם. (ג'אקומו ליאופרדי, הרהורים)

יש משהו עצוב יותר מאשר להזדקן, והוא להישאר ילד. (צ'זארה פבזה, אמנות החיים)

לפילוסופים שהאמינו באמת המוחלטת מעולם לא היה ויכוח נוקב עם אישה. (צ'זארה פבזה, אמנות החיים)

איש אינו עושה מאמץ מבלי לצפות לתמורה; הכול הוא עניין של תן וקח. (צ'זארה פבזה)

כאשר לזוג יש אותה דעה, האישה תמיד מחזיקה בה ראשונה. (פול מוראן)

מה להיות כשתהיה גדול? בתשובה לשאלה הזאת יש שלושה גורמים חשובים. מה אתה אוהב לעשות? במה אתה טוב? ומה יתרום לעולם? (עדין אבן ישראל-שטיינזלץ)

מה קרה לאלה שמעולם לא שיתפו פעולה. אותם שנתנו לחיים פרוש שונה, ששאלה רק "מה אני יכול להרוויח מהחיים?" הם לא השאירו זכר. לא רק שהם מתים אלא שכל חייהם היו חיי שרק. הרי זה כאילו פצתה האדמה את פיה לאמור: "אין צורך בכם. אינכם ערוכים לחיים. אין עתיד למטרותיכם ושאיפותיכם, לערכים היקרים שלכם, לנפשותיכם ורוחכם; הסתלקו לכם, אינכם רצויים. מותו והעלמו!" "פסק הדין הסופי לאנשים המעניקים לחיים משמעות אחרת משיתוף פעולה הוא תמיד - אתם חסרי תועלת, איש לא רוצה בכם, לכו לכם". (אלפרד אדלר, אתה וחייך, עמ' 14)

היום הוא תלמידו של אתמול. (פובליליוס סירוס)

חזות יפה היא המלצה שקטה. (פובליליוס סירוס)

לעולם אין הטחב מצטבר על אבן מתגוללת. (פובליליוס סירוס)

כל דבר שווה מה שהקונה מוכן לשלם. (פובליליוס סירוס)

מי שממהר לתת נותן מתת כפולה. (פובליליוס סירוס)

נחמתו של האומלל היא שיש לו אחים לצרה. (פובליליוס סירוס)

רק הנבער מדעת בז להשכלה. (פובליליוס סירוס)

רבים מקבלים עצה; מעטים מנצלים אותה לטובה. (פובליליוס סירוס)

הכסף בלבד מניע את העולם. (פובליליוס סירוס)

תרופות מסוימות גרועות מן המחלות. (פובליליוס סירוס)

לעשות שני דברים בעת ובעונה אחת הוא לא לעשות דבר. (פובליליוס סירוס)

כאשר הכבוד אבד מה נשאר? (פובליליוס סירוס)

מתת בעתה היא טובה כפולה לנצרך. (פובליליוס סירוס)

גם ארנבות יכולות להמר על גופו המת של אריה. (פובליליוס סירוס)

כשאנו נותנים למתים אנו שודדים את עצמנו. (פובליליוס סירוס)

הסוף תמיד חורץ משפט על ההתחלה. (פובליליוס סירוס)

כפוי טובה אחד מזיק לכל הרבים הנזקקים לעזרה. (פובליליוס סירוס)

אתה משיג בחנופה את שאינך משיג באומץ לב. (פובליליוס סירוס)

מילתא גנאה דאית ביך קדים אמרה [דבר מגונה שיש בך הקדם ואמור אותו]. (תלמוד בבלי, בבא קמא, צ"ב, ע"ב)

כמו האם כך גם המורה הינו המלאך השומר על עתידה של האנושות והשרות שהוא יכול לתת אינו ניתן למדידה. (אלפרד אדלר, אתה וחייך, עמ' 129)

עתידה של האנושות קשור ביחסן של הנשים לתפקיד האמהות. עדיין רבים מעריכים פחות מדי את חלקן של הנשים בחיים ורואים בו תפקיד משני. כבר בילדותם מתיחסים הבנים לעבודות הבית כאילו היו תעסוקה מתאימה למשרתים, כאילו כבודם דורש שלא ישתתפו בעבודות הבית הנחשבות בדרך כלל לעבודה אפורה ומשעממת וכלל לא כתרומה חיונית. (אלפרד אדלר, אתה וחייך, עמ' 89)

אם היא [האם] מיחסת חשיבות אך ורק לקשר שלה עם ילדיה לא תוכל להמנע מלפנק אותם ולקלקל אותם. היא תכביד על התפתחותם העצמאית ועל יכולתם לשתף פעולה. (אלפרד אדלר, אתה וחייך, עמ' 92)

פושעים נאצים היו במקרים רבים אבות או אימהות דואגים, חברים נאמנים ושכנים טובים הנכונים לעזור. אדם שביצע פשע איום יכול להיות מפלצת, אבל במקרים רבים הוא אינו כזה. עלינו לחיות עם המתח הזה. (ברנהרד שלינק)

לסקסטיוס היה מנהג כזה, ולפיו כשהיום נגמר והוא פרש למנוחת הלילה, הוא שאל את עצמו את השאלות הבאות: 'איזה הרגל רע ריפאת היום? מאיזו שגיאה נמנעת? מאיזו בחינה אתה טוב יותר היום?' ... וכמה מענגת השינה שבאה בעקבות החקירה הזאת - כמה היא שלווה, כמה עמוקה ולא מוטרדת, כשהנפש שיבחה או גינתה את עצמה. (סנקה, מצוטט אצל לחיות כמו פילוסוף, מאת ג'יימס מילר, עמ' 151)

קסנופון אומר [המשתה א' 1] ששיחתם של אנשים טובים, אף בשעה שהם שותים או משחקים או מבלים, יש בה משהו הראוי לזיכרון, ויפה אמר. אך לא פחות מזה, אלא גם יותר מזה, ראוי להתבונן ולראות מה שהאנשים הטובים עושים ומדברים בשעת אסון, כשהם שומרים על גדולתם. (פלוטרכוס, חיי אישים, אנשי יוון, אגילאוס, עמ' 296)

אם ברצונך שיאהבוך, היה ראוי לאהבה. (אובידיוס)

סלק את הבטלה ובזה תשתיק את כלי הנשק של קופידון. (אובידיוס)

מה שהבושה מנעה בעדי מלומר, האהבה הפצירה בי לכתוב. (אובידיוס)

הסיבה נסתרת. התוצאה נראית לעין כל. (אובידיוס)

דבר אינו חזק כמו ההרגל. (אובידיוס)

האמונה, החירות והידידות הם עקרונות היסוד של נפשה של האנושות. (טקיטוס)

אפילו חיית טרף בהיותה בסוגר שוכחת את גבורתה. (טקיטוס)

מרחוק הכול נראה יפה. (טקיטוס, רשומות 1:47)

מעץ מעוקם כזה שמו שהאדם בנוי ממנו, אי-אפשר לבנות שום דבר ישר. (עמנואל קאנט, מצוטט אצל לחיות כמו פילוסוף מאת ג'יימס מילר, עמ' 339)

חייב כל אחד לארגן את התוהו-ובוהו אשר בתוכו, על-ידי כך שישיב את דעתו אל הצרכים האמיתיים שלו עצמו. היושר, הכושר והאמיתות של אופיו, מן ההכרח שביום מן הימים יתקוממו נגד היות אדם תמיד רק מצטט, מעתיק, מחקה את שקדמו לו. (ראלף וולדו אמרסון, מצוטט אצל לחיות כמו פילוסוף מאת ג'יימס מילר , עמ' 399)

גם אם רחוק הידיד או מת תמיד יקר הוא. (אלכסנדר פופ)

על האדם ללמוד לצעוד לפני שילמד לרקוד. (אלכסנדר פופ)

הגאון מתריס נגד המוסכמה ומסתכל בעצמו על הדברים. (סולי פרודהום)

כישרון פוגע במטרה שאיש אינו יכול לפגוע בה; גאונות פוגעת במטרה שאיש אינו יכול לראות אותה. (ארתור שופנהאואר)

אושרנו תלוי במה שבראשנו ולא במה שבכיסנו. (ארתור שופנהאואר)

החיים מתנודדים כמו מטוטלת בין כאב לשעמום. (ארתור שופנהאואר)

במקום להכיר את עצמנו, אנו מתעניינים במה שקורה אצל זולתנו. (ארתור שופנהאואר)

אנחנו מאבדים שלושה רבעים מעצמנו כדי להיות כמו האחרים. (ארתור שופנהאואר)

אדם יכול לעשות מה שהוא רוצה, אך אינו יכול לרצות את מה שהוא רוצה. (ארתור שופנהאואר)

מה שגורם לאנשים להיות חברותיים, הוא חוסר יכולתם לסבול בדידות, כלומר את עצמם. (ארתור שופנהאואר)

במשך היום אנו שמים על פנינו מסיכה; בחלומות בלילה אנו מסירים אותה. (ארתור שופנהאואר)

אין אנו רוצים דבר מפני שמצאנו טעמים לכך, אלא מוצאים אנו טעמים לכך מפני שאנו רוצים בו. (ארתור שופנהאואר)

על פניו של אדם חרותים כל הדברים שקרו לו בחיים. (ארתור שופנהאואר)

כל שאיפת אוויר שאנו שואפים מרחיקה מעלינו את המוות אשר אינו חדל להסתער עלינו. (ארתור שופנהאואר)

העליצות ושמחת החיים של נעורינו נובעות, בין השאר, מכך שאנו מטפסים על גבעת חיינו, ואיננו מבחינים במוות המשתרע מעברה האחר. (ארתור שופנהאואר)

עד כמה אנשים מתפארים בכל דבר. אומץ לב או בקיאות, כישרון המחשבה או רוחניות, הצלחה עם נשים, נכסים או אצילות. ואנו נוכל להסיק כי בעניין זה בדיוק חסר להם משהו; כי אדם שהוא בעליה של תכונה טובה באמת ובתמים, אינו חושב להתפאר בה; ביחס אליה הוא שלו לחלוטין. (ארתור שופנהאואר)

חיי כל אדם, כשהם נצפים כמכלול וכאשר רק תוויהם החשובים מודגשים לעינינו, הנם טרגדיה אמיתית. אבל כשאנו מתבוננים בפרטים הרי שיש להם אופי של קומדיה. (ארתור שופנהאואר)

חברינו אומרים כי הם נאמנים; אויבינו הם הנאמנים; על מנת להכיר את עצמנו אנו חייבים לקבל את חוסר כנותם של אויבינו, כמו שאנו מקבלים תרופה מרה. (ארתור שופנהאואר)

התרחקות והיעדרות ממושכת מזיקות לידידות, גם אם אין אנו מודים בכך מרצון. אנשים שאין אנו רואים, יהיו אלה היקרים שבחברינו, נעלמים באופן לא מורגש עם מצעדו של הזמן עד להיותם למושג מופשט... הרגש החי והעמוק השוכן בתוכנו נשמר לאלה הנראים לפני עינינו. (ארתור שופנהאואר)

כאשר אתה חושד שמישהו משקר, העמד פנים תמימות; ואז הוא ייעשה חסר בושה וישקר יותר, והמסיכה תוסר מעל פניו. לעומת זאת, אם תיתן דעתך על כך שהוא אינו מסוגל להסתיר את האמת כולה, הראה ספקן במטרה שמגורה על ידי הסתירה הוא יסתייג מכל דבריו, והאמת תופיע בשלמותה. (ארתור שופנהאואר)

אדם הוא ביסודו חיה פראית ומפחידה. אנו מכירים אותו אך ורק כאשר הוא מרוסן ומאולף על ידי מה שאנו מכנים ציביליזציה. (ארתור שופנהאואר)

האנוכיות מעוררת אימה כה גדולה עד כי המצאנו את הנימוס כדי להסתירה. אך היא בוקעת מבעד להינומה והמרצע יוצא מן השק. (ארתור שופנהאואר)

לרוב בני האדם אין כל עניין אלא בעצמם בלבד. כתוצאה, כל מה שנאמר, הם חושבים מיד שבהם המדובר. כל מה שקורה, ויהא רחוק מהם ככל שיהיה, הם מתייחסים אליו כדבר הנוגע להם. כל תשומת לבם מופנית רק לעצמם, עד כי אין הם חופשיים לחשוב על נושא השיחה... לכן, כה בקלות הם מתבלבלים, נפגעים, נעלבים וכועסים. גם אם נדבר אתם לגופו של עניין, לא נדע להיזהר דיינו מכל מה שעלול לקרות במשך השיחה. כי אולי יכעיס את ה'אני' היקר והעדין שלהם. (ארתור שופנהאואר)

החמלה מתנגדת לסבל שבכוונתי לגרום לאדם אחר בגלל הכוחות האנטי־מוסריים השוכנים בקרבי. היא קוראת לי 'עצור!' ומקיפה אותו כמו גדר, כדי להגן עליו מהפגיעה שהאגואיזם או הזדון שלי עלולים לגרום. (ארתור שופנהאואר)

כשם שאין סם רפואה פועל את פעולתו כשהוא ניתן במידה גדושה, כך אין דברי תוכחה וביקורת מועילים כשהם גודשים את הסאה של הצדק. (ארתור שופנהאואר)

השנאה נובעת מהרגש והבוז מן ההיגיון ושניהם גם יחד מחוץ לתחום שליטתנו. (ארתור שופנהאואר)

כדי לכתוב צריך לחשוב. (ארתור שופנהאואר)

כדי לחשוב צריך להבין מה שאנו קוראים. (ארתור שופנהאואר)

הגיון הוא נשי מטבעו. הוא יכול לתת רק אחרי שהוא מקבל. (ארתור שופנהאואר)

מעטים כותבים כמו אדריכלים המתכננים לפני שהם בונים. (ארתור שופנהאואר)

המוח יכול לחשוב בעת ובעונה אחת על דבר אחד בלבד. (ארתור שופנהאואר)

למי שיודע מה שהוא רוצה לומר, קל יותר לכתוב את הדבר. (ארתור שופנהאואר)

כדי לכתוב דרוש חוש טבעי שכבר קיים בנפשו של אדם. (ארתור שופנהאואר)

הציבור אינו מתעניין בתוכן אלא בנושאים, כי קל יותר לשמוע מאשר להבין. (ארתור שופנהאואר)

האמת אינה יכולה להתגלות במערומיה לפני ההמונים. (ארתור שופנהאואר)

הכתיבה האקדמית של ימינו אין מטרתה כי אם הפרסום והתהילה. (ארתור שופנהאואר)

כמו שהתוכן חשוב יותר מן הנושא, הצורה חשובה יותר מן החומר. (ארתור שופנהאואר)

יצר הקיום נמצא אצל כולנו במידה שווה, אך הידע במידה שונה. (ארתור שופנהאואר)

בעל הכישרון, כמוהו כצלף הפוגע במטרה אשר איש מלבדו אינו מסוגל להגיע אליה. גאון, כמוהו כצלף הפוגע במטרה שאיש מלבדו אינו מסוגל אפילו לראות. (ארתור שופנהאואר)

אם החושך מפחידנו וגורם לנו לראות דמויות מפחידות בכל מקום, חוסר בהירות הרעיונות המקביל לחושך, גורם לאותה תוצאה. אכן, חוסר ודאות גורם לחוסר ביטחון, וכך בערב, מחשבותינו, בעניינים הנוגעים לנו, מקבלות בקלות צורה מאיימת ונעשות מחרידות. (ארתור שופנהאואר)

כל אמת באשר היא עוברת דרך שלושה שלבים. ראשית, לועגים לה; אחר כך, מתנגדים לה בתקיפות; ולבסוף - מקבלים אותה כמובנת מאליה. (ארתור שופנהאואר)

יצירת מופת אחת שקולה כנגד אלף פירושיה. (ארתור שופנהאואר)

כדי להבין את האמנות והמדע אנו זקוקים למחשבה. (ארתור שופנהאואר)

כלום יתגאה הנגן על מחיאות הכפיים הסוערות של הקהל, אם יידע שכמעט כולו קהל של חרשים? (ארתור שופנהאואר)

הסופר אינו צריך לשאוף לתאר אירועים גדולים, כי אם להפוך את האירועים הקטנים למעניינים. (ארתור שופנהאואר)

המדע יכול להסתפק בכשרון, אך האמנות זקוקה לגאוניות. (ארתור שופנהאואר)

ההשפעה של המוזיקה היא הרבה יותר חזקה משאר האמנויות. (ארתור שופנהאואר)

המלחין מבטא את טיבו העמוק של העולם. (ארתור שופנהאואר)

המוזיקה מעמידה את המטאפיזי אל מול כל הפיזי שבעולם ואת העניין כשלעצמו אל מול כל מה שרק נדמה כאותו עניין. מכאן שהעולם כמוהו כהגשמת המוזיקה או כהתגשמותו של הרצון. (ארתור שופנהאואר)

השמש זקוקה לעין כדי לזרוח, והמוסיקה לאוזן כדי לשמוע. (ארתור שופנהאואר)

הידע והדת לא מסתדרים ביחד. (ארתור שופנהאואר)

רעיון העולם הבא משותף ליהדות ולנצרות. (ארתור שופנהאואר)

הדת מציגה את הפילוסופיה באופן ציורי, כדי להסביר אותה לאנשים. (ארתור שופנהאואר)

הדת היהודית מקורה בזורואסטרה הפרסית. (ארתור שופנהאואר)

בדת הפרסית הטוב והרע הם אורמוזד ואחרימן; בדת היהודית הם אלוהים והשטן. (ארתור שופנהאואר)

עומר שרף את הספרייה באלכסנדריה, כי המדע מנוגד לקוראן. (ארתור שופנהאואר)

המוסר האמיתי אינו זקוק לדת. (ארתור שופנהאואר)

את האמונה, כמו את האהבה, לא ניתן לכפות. (ארתור שופנהאואר)

כמו שהניסיון לכפות אהבה יוצר שנאה, הניסיון לכפות דת יוצר כפירה. (ארתור שופנהאואר)

בדת היהודית והנוצרית אין זכויות לבעלי החיים. (ארתור שופנהאואר)

לומר כי היקום הוא אלוהים, רק משנה את המילים, אך לא מסביר את הדברים. (ארתור שופנהאואר)

הידע חזק מן האמונה, והפילוסופיה חזקה מן הדת. (ארתור שופנהאואר)

צריך לתת למוח את מלוא המידה של שינה הדרושה להתחדשות המחשבה. כי השינה למערכת הגוף האנושי היא כמו כיוון מחדש של אורלוגין. (ארתור שופנהאואר)

כדי לתת לעצמנו דין וחשבון כיצד אושרנו תלוי במצב רוח עליז, שהוא מצב בריאותנו, אין עלינו אלא להשוות את הרושם שעושים עלינו אותם מאורעות או אותן נסיבות, במשך ימים של בריאות ועוצמה, עם הרושם הנוצר כשאנו חולים, המשפיע עלינו להיות מדוכאים ומודאגים. (ארתור שופנהאואר)

תשע עשיריות של אושרנו מבוססות על בריאותנו. עם בריאות טובה הכל נעשה מקור של הנאה... לכן, אין זה חסר היגיון שאנו מדווחים לעצמנו על מצב בריאותנו, ובעת ובעונה אחת, מאחלים לעצמנו כי הבריאות תמשיך להיות אתנו, כי זה התנאי העיקרי והחשוב עבור האושר האנושי. (ארתור שופנהאואר)

דבר אינו תורם להנאה יותר מן הבריאות... כתוצאה, אנו נתחייב להתמסר לשמירה על בריאות מושלמת, שבה ההנאה מופיעה כפריחה. לשם כך, אנו יודעים כי יש לברוח מכל הגזמה, להימנע מכל התרגשות מייגעת ועזה, וכן מכל מאמץ רוחני מוגזם או ממושך מדי. (ארתור שופנהאואר)

הבה נשמור על עינינו מכל מאור חזק מדי, ובעיקר מאור חוזר, מכל קרן אור בצהריים, מכל מאמץ להתבונן זמן רב בפריטים קטנים. הבה נשמור, באותה מידה, על אוזנינו מרעש חזק מדי, אך באופן מיוחד, נמנע את מוחנו מכל מאמץ כפוי, ממושך או חפוז מדי. (ארתור שופנהאואר)

הגדול בפלאי העולם אינו כובש העולם, אלא הכובש את עצמו. (ארתור שופנהאואר)

אל נא תקצרו את הבוקר בקומכם מאוחר; ראו בו את עיקר החיים עד כדי היותו מקודש. (ארתור שופנהאואר)

הדרך היחידה להציל את נישואיך היא לרצות [או להיות מסוגל] להסתלק מהם. (ארתור שופנהאואר)

הרעש גרוע מכל צורות ההפרעה. אין זו הפרעה בלבד אלא גם ניתוק המחשבה. (ארתור שופנהאואר)

לרצות בחיי נצח זה לרצות בהנצחה של שגיאה גדולה. (ארתור שופנהאואר)

מה שההיסטוריה מספרת הוא למעשה חלום ארוך, חלום קודר ונבוך של האנושות. (ארתור שופנהאואר)

אין ורד ללא קוצים, אך יש קוצים רבים ללא ורדים. (ארתור שופנהאואר)

בזורקנו את הפרחים הנובלים, אנו יודעים שבמקומם יבואו חדשים. (ארתור שופנהאואר)

שתי הבעיות העיקריות של האנושות הן המחסור והשעמום. (ארתור שופנהאואר)

לכולנו יש אותן תחושות, אך אדם חייב בהן לשלוט. (ארתור שופנהאואר)

אמתלה היא שקר מפורכס. (ג'ונתן סוויפט)

להיות צודק מוקדם מדי, אין זה מקובל בחברה. (רוברט היינליין)

המתים אינם נעשים אין, אלא בלתי-נראים לעין. (ויקטור הוגו, מצוטט אצל הספר האדום מאת אסף ענברי, עמ' 278)

האהבה היתה ללא שמחה, הפרידה תהיה ללא צער. (פתגם רוסי, מצוטט אצל הספר האדום מאת אסף ענברי, עמ' 283)

עבור האדם, אין דבר קשה מנשוא מלהיות במלוא מנוחתו, ללא עיסוקים, ללא תשוקות, ללא בידור, ללא רצון. כי אז הוא מרגיש באפסיותו, באובדנו, בקוצר ידו, בתלותו, בחוסר יכולתו, בריקנותו. מיד ייצאו מעמקי נשמתו, השעמום, השחור, העצבות, הצער, המרירות, הייאוש. (בלז פסקל)

בסופו של דבר, מהו האדם ביקום? אפס ביחס לאינסוף, הכול ביחס לאפסיות, תווך בין כלום לבין הכול. (בלז פסקל)

כשכל אחד יבחן מחשבותיו הוא ימצאן עסוקות כולן בעתיד ובעבר. על ההווה אין אנו חושבים כלל, ואם אנו חושבים עליו, זה אינו אלא על מנת להאיר ולערוך את העתיד. לכן, לעולם אין אנו חיים, אך לחיות אנו מקווים; ואנו מוכנים תמיד להיות מאושרים. זה בלתי נמנע שאין אנו מאושרים לעולם. (בלז פסקל)

אילו כל האנשים היו יודעים מה שהם אומרים זה על זה, לא היו נשארים בעולם כולו אפילו ארבעה חברים. (בלז פסקל)

כשהתיישבתי לפעמים לחשוב על ההפרעות של אנשים, הסכנות והקשיים להם הם חשופים... שמקורם כולם במריבות, בתאוות, במשימות נועזות ולעתים קרובות רעות, גיליתי שכל צרותיהם של בני אדם נובעות מדבר אחד בלבד, והוא חוסר יכולתם להישאר בחדר אחד במנוחה. אדם שיש לו די מידות טובות כדי לחיות, באם יידע להישאר בביתו בהנאה, לא ייצא משם. (בלז פסקל)

אדם נולד בשביל ההנאה. הוא מרגיש אותה. אין צורך כלל בהוכחה אחרת. לכן, הוא הולך בעקבות ההיגיון בנותנו הנאה לעצמו. (בלז פסקל)

טבענו אינו אלא השתנות מתמדת. (בלז פסקל, הגיגים)

שתי הגזמות: להוציא מכלל שימוש את ההיגיון. לקבל אך ורק את ההיגיון. (בלז פסקל, הגיגים)

אהוב את החיים ואת האנשים, והם יאהבוך. (ארתור רובינשטיין)

גיליתי שאם אתה אוהב את החיים, החיים יאהבו אותך חזרה. (ארתור רובינשטיין)

ישנם בחיים דברים רגישים רבים הגורמים לנו להיות מאושרים. (ארתור רובינשטיין)

אני מקבל את החיים ללא תנאים. רוב האנשים מבקשים אושר על תנאי, אך באושר ניתן להרגיש רק אם אינך מציב תנאים מוקדמים. (ארתור רובינשטיין)

את התווים אני לא מנגן טוב יותר מהרבה אחרים, אבל ההפסקות – שם נמצאת האמנות. (ארתור רובינשטיין)

עם התווים השגויים שאני מנגן בהופעותיי אפשר היה לכתוב סונטה נוספת. (ארתור רובינשטיין)

אני מעורב בתשוקה בחיים: אני אוהב את השינויים, את הצבעים, את התנועה. להיות חי, להיות מסוגל לראות, ללכת, להיות בעל בית, מוזיקה, ציורים – כל זה פלא. (ארתור רובינשטיין)

אישה כמוה כסיגר; לפעמים צריך להדליקם מחדש. (ארתור רובינשטיין)

עלינו לצחוק על המוות, במיוחד כשהוא קורה למישהו אחר. (גי בדוס)

הגיהנום הוא הזולת; וגן העדן גם כן. (גי בדוס)

ניגודו של ההומור איננה הרצינות, אלא הכניעה. (גי בדוס)

במקום להימנות עם הרוב השותק, בחרתי להימנות עם המיעוט המפטפט. (גי בדוס)

כאשר אמי הפסיקה לגרום לי לפחד, היא התחילה לגרום לי להתבייש. (גי בדוס)

צריך לשלם למורים; אחרת ישלמו הילדים. (גי בדוס)

צריך לדעת לדחות את הפסימיזם של הזולת. (גי בדוס)

מי שקונה מה שהוא לא צריך ימכור את מה שהוא צריך. (פתגם קרואטי)

אילולא היינו סובלים מזמן לזמן, האושר היה בלתי נסבל. (אנרי ז'נסון, הנאהבים בודדים בעולם)

בתי הקברות מלאים באנשים שהגיעו למשהו בחיים. (אנרי ז'נסון, לידי פאנאם)

בצרפת המגוחך אינו הורג; אנו חיים ממנו. (אנרי ז'נסון, לידי פאנאם)

עלינו לרכוש ידידים כאשר הם קטנים! כאשר הם גדולים מדי, זה כבר מאוחר. (אנרי ז'נסון, אין קאביאר בעבור דודה אולגה)

כשאנו סובלים אין אנו משתעממים. (אנרי ז'נסון, רוח רפאים)

אנשים משוללי אוצר מילים, מפטפטים תמיד. (אנרי ז'נסון)

מדוע הקהל מעדיף הצגה מסוימת? מפני שהוא הולך בעקבות ההמון. (אנרי ז'נסון)

השקט הוא כיבושו הגדול ביותר של הדיבור. (אנרי ז'נסון)

כל מקצוע שאיננו גורם לשכוח את העבודה, הוא עבדות. (אנרי ז'נסון)

השקר, כמו הגפרורים והטבק, הוא מונופול של המדינה. (אנרי ז'נסון)

החירות היא מילה היוצאת למסע סביב העולם ואיננה שבה הביתה. (אנרי ז'נסון)

לעבוד זה טוב בעבור אלה שאין להם מה לעשות. (אנרי ז'נסון)

הבעלים בוחרים לפקוח עיניים, והמאהבים - לעצום אותן. (אנרי ז'נסון)

אנו צעירים כל עוד אנו יכולים לומר: 'לא'! עם ה'כן' הראשון מופיעים הקמטים הראשונים. (אנרי ז'נסון)

דברי המבקר: הרושם הראשון הוא תמיד נכון, בייחוד כאשר הוא לא טוב. (אנרי ז'נסון)

בימינו, קריירה גדולה נמדדת במספרם של הכישלונות. (אנרי ז'נסון)

המקנא חומד את כרם שכנו, והקנאי שומר על מה שברשותו. (אנרי ז'נסון)

האמצעי הטוב ביותר כדי לשקר: לשמור על זכות השתיקה. (אנרי ז'נסון)

גיל ארבעים הוא הגיל שבו השיער מכסיף, ושבו אנו מתחילים לבסוף לא לקחת עוד ברצינות את הנשים. (אנרי ז'נסון)

אולי אני קצר ראות וקצת חירש, כמו כל מבקר המכבד את עצמו. (אנרי ז'נסון)

פעמים רבות מעשה טוב נושא ריבית. (פתגם אסטוני)

אדם שלמד הרבה הוא עשיר. (פתגם אסטוני)

עדיפה עז קטנה הנותנת חלב מפרה גדולה שאינה נותנת חלב. (פתגם אסטוני)

הנשואים מאושרים שהאיש הראש והאשה הלב. (פתגם אסטוני)

מי שסובל את המרירות יטעם את המתיקות. (פתגם אסטוני)

אם הלכת רק פעם אחת סביב החדר אתה חכם יותר ממי שישב ולא זז. (פתגם אסטוני)

הצדק אינו מכיר חברים. (פתגם אסטוני)

אם הלחם בתנור התקלקל הפסדת שבוע. אם התבואה בשדה התקלקלה הפסדת שנה. אם הנישואין התקלקלו הפסדת חיים. (פתגם אסטוני)

האדם רודף אחרי הכסף אבל הכסף רודף אחר הנשמה. (פתגם אסטוני)

לפעמים השתיקה היא התשובה הראויה. (פתגם אסטוני)

מי שמקיש על דלת, ישמע תשובה. (פתגם ערבי)

כאשר דלת נסגרת, נפתחת אחרת. (מיגל דה סרוואנטס)

מה עצוב יותר: דלת בלי מפתח או מפתח בלי דלת. (יהודה עמיחי)

לעיתים האושר מגיע דרך דלתות שלא ידעת כלל שהשארת פתוחות. (אושו)

האמן בחלומות כי בהם מסתתרת דלתו של הנצח. (ג'ובראן ח'ליל ג'ובראן)

לכו אחר אושרכם והיקום יפתח בפניכם דלתות במקום שהיו בו רק חומות. (ג'וזף קמפבל)

מורים פותחים בשבילך את הדלת, אך עליך להיכנס בעצמך. (פתגם סיני)

כאשר דלת אחת נסגרת, אחרת נפתחת; אבל לעתים קרובות אנו מביטים בדלת שנסגרה כל כך הרבה זמן ובכל כך הרבה חרטה, שאנו לא מבחינים בזו שנפתחה עבורנו. (אלכסנדר גרהם בל)

שאלוהו [את כילון איש ספארטה] במנה נבדלים משכילים מחסרי השכלה; עונה: "בתקוותיהם הטובות". מה יקשה? "שמירת סוד כמוס, ניצול הפנאי כיאות ויכולת לשאת עוולה". (דיוגנס לארטיוס, חיי הפילוסופים, שבעת החכמים, עמ' 61)

משול בלשונך ובייחוד בשעת משתה. לא תדבר סרה על שכנים, שאם לא כן, יצא שמך לגנאי ותדע צער. לא תאיים על איש, כי זהו סממן נשי. היה זריז ללכת אצל חבריך בשעת מצוקתם יותר מבשעת רווחתם. התחתן בצניעות. לא תדבר סרה על המת. הדר פני זקן. הישמר לנפשך. העדף את ההפסד על רווח נקלה, כי הראשון יצער אך פעם, ברם האחרון - כל הימים. לא תשמש לאידו של הזולת. בשיא כוחך היה מסביר פנים, למען יכבדוך שכניך יותר משייראו מפניך. למד להשגיח כיאות על ביתך. בל תשיג לשונך את שכלך. רסן את כעסך. לא תשנא את הנבואה. לא תתאווה לבלתי אפשרי. בל תחפז בדרכך. לא תניע ידך בשעת הדיבור, כי אות טירוף הוא. ציית לחוקים. היה שלו. (כילון איש ספארטה, מצוטט אצל חיי הפילוסופים, שבעת החכמים מאת דיוגנס לארטיוס, עמ' 61)

זעקתם של עניים מגיעה עד לאלוהים, אך אין היא נשמעת באוזניהם של בני האדם. (פליסיטה רובר דה לאמנה, דבריו של מאמין)

דבר אינו נדיר אצל בני האדם כמו אהבת האמת. (פליסיטה רובר דה לאמנה, דבריו של מאמין)

השפלתם הגדולה ביותר של הזקנים: אין הם מקבלים אלא רחמים. (פליסיטה רובר דה לאמנה, דבריו של מאמין)

אין בנמצא ידידים, בני זוג, אבות או אחים אלא במולדת; הגלות משמעה להיות בודד בכל מקום. (פליסיטה רובר דה לאמנה, דבריו של מאמין)

האדישות מהווה את הגרוע שבכל הלכי הרוח. צריך להאמין; הכפירה מהווה לא רק את חורבנו של האדם, אלא גם את זה של החברה כולה. (פליסיטה רובר דה לאמנה, דבריו של מאמין)

אם ברצוננו להיווכח עד כמה אלוהים בז לכסף, אין עלינו אלא להתבונן באלה המבזבזים אותו. (פליסיטה רובר דה לאמנה, דבריו של מאמין)

הזקנה, כחלק של הקיום בעולם הזה, מהווה עבר ללא עתיד; היא מייצגת את מצבנו האנושי. (פליסיטה רובר דה לאמנה, דבריו של מאמין)

המדע אינו משמש אלא כדי לתת לנו מושג על בערותנו. (פליסיטה רובר דה לאמנה, דבריו של מאמין)

כל החיים נראים לי אך תרמית –
ואנו מפותי תקווה, זורמים.
בוטחים היום כי המחר יגמול,
אך המחר שקרן מן האתמול:
מכריז שנתברך בו בתוספת,
אבל גונב לנו מן הכספת.
אבד כבר העבר - אך הונאה
עוד מבטיחה הרים של הנאה:
כאילו זנב חיינו עוד יטעם
מדבש שלא נתנו לנו שיאם.
כזב לי הנוצץ דמוי זהב תרשיש:
מלהיט כל נער ועושק קשיש. (ג'ון דריידן, החיים תרמית, מצוטט ומתורגם בנוסח עברי מאת צור ארליך, עמ' 34)

בניגוד למה שחושבים, קיימת פחות אנדרלמוסיה בטבע מאשר באנושות. (אדגר מורן, הפרדיגמה האבודה)

כפי שאנו יודעים, היבשת האחרונה הבלתי ידועה לאדם, היא האדם עצמו. (אדגר מורן, הפרדיגמה האבודה)

האדם הוא חכם משוגע. (אדגר מורן, הפרדיגמה האבודה)

כאשר אנו מכסים על חסרונותינו וחולשותינו, אנו הופכים לחסרי רחמים כלפי חסרונותיו וחולשותיו של הזולת. (אדגר מורן, שבעה דברים הכרחיים לדעת למען חינכנו בעתיד)

פתגם טורקי אומר: הלילות מעוברים, ואיש אינו יודע מה יילד יום. (אדגר מורן, איש אינו יודע מה יילד יום)

יש לנו ייעוד משותף: להיוולד ולמות, לסבול ולנסות להיות מאושרים. (אדגר מורן, איש אינו יודע מה יילד יום)

המחשבה שהאדם הוא יצור על־טבעי היא טעות שהובילה לרעיון השיגעוני כי יש בכוחו של האדם להיות שליטו של הטבע. (אדגר מורן, איש אינו יודע מה יילד יום)

למען האמת, האושר מהווה את האמת כולה. (שארל נודייה)

אושר אמיתי: שלוות נפש ולב שקט. (שארל נודייה)

שני דברים משמשים את האושר: להאמין ולאהוב. (שארל נודייה)

מי שמאמין לכל דבר הוא אוויל, ומי שאינו מאמין בדבר הוא סכל. (שארל נודייה)

הנאה שבה אנו מגזימים הופכת לאויב חסר רחמים. (שארל נודייה)

ברגע שבו הפוליטיקה הפכה לידע של מילים, הכול אבד. (שארל נודייה)

דברים חסרי ערך צפים על פני המים כתבן וקש; מי שרוצה לחפש פנינים צריך לצלול למעמקי הים. (ג'ון דריידן, הכול למען האהבה)

ההצלחה בלבד מצדיקה את הפשע. (ג'ון דריידן, המדליה)

השמים עצמם אינם מסוגלים לעשות דבר נגד העבר. (ג'ון דריידן, חיקוי של הורטיוס)

היזהר מזעמו של אדם סבלן. (ג'ון דריידן)

ניתן לרפא את האהבה על ידי אהבה אחרת. (ג'ון דריידן)

בתחילה אנו עומדים בפני הרגלינו; אחר כך הרגלינו עומדים בפנינו. (ג'ון דריידן)

הייה השינוי שאתה רוצה לראות בעולם. (מוהנדס קרמצ'נד גנדי)

מצא מטרה, והאמצעים כבר יימצאו. (מוהנדס קרמצ'נד גנדי)

במקום שבו קיימת אהבה קיימים חיים. (מוהנדס קרמצ'נד גנדי)

הנשק האלים ביותר על פני כדור הארץ הוא מזלג השולחן. (מוהנדס קרמצ'נד גנדי)

כאשר אנו צריכים לחיות בזוגיות, דבר אינו מסוכן יותר מאשר ההקנטה. (מישל טורנייה, יום שישי)

אם יש ברצונך שיכבדו אותך, אתה חייב לכבד את עצמך. (פתגם ספרדי)

זהירות היא לדעת להסתיר את מה שאין בכוחך לתקן. (פתגם ספרדי)

לעולם אל נא תציע לאיש להינשא או לצאת למלחמה. (פתגם ספרדי)

כדי לנגן היטב בגיטרה צריך להקדיש עשר שנים לכל מיתר. (פתגם ספרדי)

אל נא תהלל את מזלי כל עוד לא הגעתי לבית עלמין. (פתגם ספרדי)

הישמר מכלב אילם ומאדם שותק. (פתגם ספרדי)

מה שזול, עולה ביוקר. (פתגם ספרדי)

המיומנות טובה מן העוצמה. (פתגם ספרדי)

החכם משנה דעה והטיפש מתעקש. (פתגם ספרדי)

אין זה משמש דבר להיות חזק בפני המוות ובפני האהבה. (פתגם ספרדי)

אינך יכול ללמד כלב זקן תחבולות חדשות. (פתגם ספרדי)

אסור לדבר על לולאה בביתו של מי שנתלה. (פתגם ספרדי)

מי שנמצא בחברת זאבים, ילמד ליילל. (פתגם ספרדי)

אל נא תפתח את פיך, אם אינך יכול לשפר את הדממה. (פתגם ספרדי)

לך לאטך בבטחה, כדי להגיע רחוק. (פתגם ספרדי)

מי שמחפש, מוצא. (פתגם ספרדי)

מי שרוצה דגים, חייב להירטב. (פתגם ספרדי)

קיבה מלאה – לב שמח. (פתגם ספרדי)

מי שאינו מתכנן אינו מתקדם. (פתגם ספרדי)

העצלנים עובדים פעמיים. (פתגם ספרדי)

למי שפיו סגור, לא נכנס כל זבוב. (פתגם ספרדי)

סרטן שנרדם נסחף עם הזרם. (פתגם ספרדי)

אלוהים עוזר למי שמתעורר מוקדם. (פתגם ספרדי)

כאשר אדם עולה על אוניה הוא חייב להתפלל לאלוהים פעם אחת. כשהוא יוצא למלחמה – פעמיים, וכשהוא נישא – שלוש פעמים. (פתגם ספרדי)

אין בנמצא צרה, ללא טובה בצדה. (פתגם ספרדי)

ההרגל מתחיל כחוט משי והופך מהר לכבל של פלדה. (פתגם ספרדי)

במקום שיש בו תאנים יש חברים. (פתגם ספרדי)

אף טיפש לא חושב שהוא טיפש. (פתגם ספרדי)

עבודה מרחיקה אותך מצרה. (פתגם ספרדי)

גבר הוא כמו דב – ככל שהוא מכוער יותר, ככה הוא יפה יותר. (פתגם ספרדי)

ללילה רע – מזרן של יין. (פתגם ספרדי)

המים לשוורים – היין למלכים. (פתגם ספרדי)

ספרים מפריעים לטיפשות עיקשת. (פתגם ספרדי)

מי שנתפס בשקר, אין מאמינים לו גם כשהוא דובר אמת. (פתגם ספרדי)

עד כמה יפה לא לעשות דבר ולנוח אחרי כן. (פתגם ספרדי)

מי שמספר לך דברי רכיל יספר דברי רכיל עליך. (פתגם ספרדי)

אויבנו לעולם אינו עוזב אותנו, כי אויבנו הוא אנו. (פתגם ספרדי)

הביישנות היא בית כלא של הלב. (פתגם ספרדי)

החובות כמוהם כילדים. יותר הם קטנים יותר הם מרעישים. (פתגם ספרדי)

ישנן שתי נשיקות שלא אשכח לעולם; האחרונה של אמי והראשונה שנתתי לך. (פתגם ספרדי)

גדל עורב, והוא ינקר את עיניך. (פתגם ספרדי)

בארץ העיוורים, שתום העין הוא מלך. (פתגם ספרדי)

מי שאוהב אותך מאוד, גורם לך לבכות. (פתגם ספרדי)

אלוהים נותן לחם למי שאינו יכול לנשוך. (פתגם ספרדי)

אמור לי מיהם חבריך, ואומר לך מי אתה. (פתגם ספרדי)

אם יש מקום לשניים, יש מקום לשלושה. (פתגם ספרדי)

אמור לי במה אתה מתפאר, ואומר לך מה אתה חסר. (פתגם ספרדי)

הבדידות היא הגרועה שביועצים. (מיגל דה אונאמונו)

האנושות מהווה פשרה עם השקר. (מיגל דה אונאמונו)

אתה עומד לנצח אך לא לשכנע. (מיגל דה אונאמונו)

אנחנו הורים לעתיד שלנו יותר מילדיו של העבר שלנו. (מיגל דה אונאמונו)

כל חבר חדש שאנחנו מרוויחים במירוץ החיים מעשיר אותנו. (מיגל דה אונאמונו)

ככל שהחיים נעימים ומקסימים יותר, איומה יותר המחשבה שעלינו לאבדם. (מיגל דה אונאמונו)

להיות אדם חופשי פירושו להאמין שהוא כזה. (מיגל דה אונאמונו)

הקנאה איומה פי אלף מן הרעב; היא מייצגת רעב נפשי. (מיגל דה אונאמונו)

מדע אמיתי מלמד קודם כול להטיל ספק. (מיגל דה אונאמונו, טעמם הטראגי של החיים)

לחשוב פירושו לשוחח עם עצמנו. (מיגל דה אונאמונו, טעמם הטראגי של החיים)

העבודה בלבד מעניקה לנו נחמה על כך שנולדנו. (מיגל דה אונאמונו, טעמם הטראגי של החיים)

אין אנו חיים אלא בתוך ניגודים. החיים הם טרגדיה ומאבק תמידי ללא ניצחון וללא תקווה לנצח. הנה הוא הניגוד. (מיגל דה אונאמונו, טעמם הטראגי של החיים)

אין בנמצא אי סובלנות גדולה יותר מזו של ההיגיון. (מיגל דה אונאמונו, מסות)

הלמדנות היא במקרים רבים צורה של הסוואת העצלות הרוחנית, או אופיום שמטרתו להרגיע את אי השקט הנפשי. (מיגל דה אונאמונו, מסות)

המוות מסיים חיים, אך לא יחסים עם אחרים. (מיץ' אלבום, ימי שלישי עם מורי)

הבריאות והמזל חייבים להגיע לקצם; כל אשר עולה יורד, וכל אשר גדל מתנוון. (גאיוס סאלוסטיוס קריספוס)

במים צלולים מדי לא יישחו דגים. (פתגם סיני)

מי שינהג בי כהלכה יהיה המנהיג שלי. מי שינהג בי באכזריות יהיה האויב שלי. (פתגם סיני)

הדלק לאדם מדורה וחיממת אותו ללילה, הצת באדם אש וחיממת אותו לכל החיים. (פתגם סיני)

בבואך להכות כלב ברר תחילה מי אדוניו. (פתגם סיני)

אנו יכולים לרפא מכת חרב, אך לא מהלומה של הלשון. (פתגם סיני)

ליד הנותנת פרחים נדבק קצת ריח ניחוח. (פתגם סיני)

חפור את הבאר לפני שתהיה צמא. (פתגם סיני)

גם מסע בן אלף מייל, מתחיל בצעד אחד. (לאו דזה, דאו דה ג'ינג, פרק 64)

עשה את הטוב וקצרת טובה; עשה את הרע וקצרת רעה. (פתגם סיני)

אל נא תעסיק משרתות יפות. (פתגם סיני)

אל תפתח עסק אלא אם כן אתה אוהב לחייך. (פתגם סיני)

כל דור יקצור את מה שזרע קודמו. (פתגם סיני)

את התנהגותו של סוס לא לומדים ביום. (פתגם סיני)

מי שטובע אינו מוטרד מן הגשם. (פתגם סיני)

מי שמכה ראשון מודה כי הפסיד בוויכוח. (פתגם סיני)

יותר מדי דבק אינו מדביק; יותר מדי סוכר אינו ממתיק. (פתגם סיני)

אל נא תדאגו למי שהולך באטיות, אלא למי שחדל מללכת. (פתגם סיני)

כשאדם עם רצון נבלם בדרך אחת, הוא יכול לנסות דרך אחרת. (פתגם סיני)

את עינך פקח במהירות ואת פיך – באיטיות. (פתגם סיני)

כשאנו צודקים אין לנו צורך להרים את קולנו. (פתגם סיני)

מורים פותחים את הדלת. אתה נכנס בעצמך. (פתגם סיני)

ספר כמוהו כגינה שאנו מחזיקים בכיסנו. (פתגם סיני)

אדם יכול להיות חכם כל ימיו, וטיפש - בן רגע. (פתגם סיני)

אוצר המדינה הוא בחכמיה. (פתגם סיני)

זה ששואל הוא טיפש לחמש דקות, אבל זה שאינו שואל נשאר טיפש לנצח. (פתגם סיני)

טיפש חורץ משפט על אנשים על פי המתנות שהם נותנים לו. (פתגם סיני)

ההכרה בבערותנו מצביעה על תבונתנו. (פתגם סיני)

למדת – שכחת, ראית – זכרת, עשית – ידעת. (פתגם סיני)

שום אדם, שנחושה החלטתו להפיק מעצמו את המירב לא יוכל להרשות לעצמו להקדיש זמן לחילוקי-דעות אישיים. עוד פחות מכך יכול הוא להרשות לעצמו ליטול על עצמו את תוצאות הדבר, כולל העכרת מיזגו ואובדן השליטה העצמית. (אברהם לינקולן, מצוטט אצל כיצד תרכוש ידידים והשפעה מאת דייל קארנגי, עמ' 120)

היזהר מן התשוקה לתהילה כי היא גוזלת את החירות. (מרקוס טוליוס קיקרו, על החובות, I68)

נוקשות וקשיחות הן בנות לוויתו של המוות. שבירות וגמישות הן בנות לוויתם של החיים. (לאו דזה)

לא נולדת כדי לחיות כפרא, אלא כדי ללכת בדרך טוהר המידות והידע. (דנטה אליגיירי, הקומדיה האלוהית)

התחתן, בהחלט! אם תהיה לך אישה טובה, תהיה מאושר; ואם תהיה לך אישה רעה, תהיה פילוסוף. (סידני סמית', מיוחס בטעות לסוקרטס)

אחרי הכול, התשבחות מהוות את מזוננו העיקרי. (סידני סמית', זיכרונותיה של גברת הולנד)

לעולם אל נא תיכנע למלנכוליה; התגבר עליה לפני שתהפוך להרגל. (סידני סמית', זיכרונותיה של גברת הולנד)

הימנע מבושה, אך אל נא תחפש תהילה. (סידני סמית', זיכרונותיה של גברת הולנד)

כאשר אתה קורא אתה נמצא בחברה הטובה ביותר. (סידני סמית', זיכרונותיה של גברת הולנד)

כישרונות רבים הולכים לאיבוד בגלל חוסר העזה. (סידני סמית', מיוחס)

לעולם אל נא תדבר יותר מחצי דקה בלי לעשות הפסקה, כדי לתת הזדמנות לזולתך להשתתף בשיחה. (סידני סמית', מיוחס)

אנשים גדולים נושאים על גבם את כל האחרים. (סידני סמית', מיוחס)

אין זו בושה להיות עני, אך זה מקשה על החיים. (סידני סמית', מיוחס)

ידידים כמוהם כחומת הגנה יציבה נגד כל השדים שבחיים. (סידני סמית', מיוחס)

השגיאה הגדולה ביותר היא לא לעשות דבר בטענה כי אינך יכול לעשות הכול; עשה את מה שאתה יכול לעשות. (סידני סמית', מיוחס)

איני יודע מהו המפתח להצלחה, אך המפתח לכישלון הוא לנסות לרצות את כולם. (ביל קוסבי)

לא מאהבה שנסתלקה נובע המכאוב, אלא שנסתלקה בזוטות לרוב. (עדנה סט. וינסנט מיליי, מצוטט אצל כיצד תרכוש ידידים והשפעה מאת דייל קארנגי, עמ' 236)

בהשוואה לנישואים הרי הלידה היא רק אירוע חד-פעמי במהלך חיינו, והמוות אינו אלא תקרית חולפת. (דורותי דיקס, מצוטט אצל כיצד תרכוש ידידים והשפעה מאת דייל קארנגי, עמ' 239)

אמפתיה נמצאת ביכולת שלנו להיות נוכחים בלי דעה. (מרשל רוזנברג)

דעה אינה הופכת נכונה יותר מפני שמישהו הקריב עצמו למענה. (אוסקר ויילד)

מה רב מספרם של האנשים שמעולם לא הייתה להם דעה שונה מזו שבעיתונים. (גוסטב לה בון)

חשוב עד כמה טיפש האדם הממוצע, ואז תבין שמחציתם של בני האדם טיפשים יותר ממנו. (ג'ורג' קרלין)

אנוכיות היא האויב של חיבה אמיתית. (פרנקלין דלאנו רוזוולט)

אנו מחבבים זה את זה מפני שצרותינו דומות. (ג'ונתן סוויפט)

סוג האנשים החביב עלינו חושף את קווי המתאר של לבנו. (חוסה אורטגה אי גאסט)

חיבה אחראית לתשע עשיריות של כל אושר יציב ומתמשך שיש בחיינו. (ק.ס. לואיס)

אנו יכולים לחיות ללא דת או מדיטציה, אבל קשה לנו לשרוד ללא חיבה אנושית. (טנזין גיאטסו, הדלאי לאמה ה־14)

הבית אינו המקום בו אתה חי, אלא המקום בו מבינים אותך. (כריסטיאן מורגנשטרן)

כל אחד יכול להראות סימפטיה לסבלו של חבר, אך דרוש חבר אמיתי כדי להראות סימפטיה להצלחתו. (אוסקר ויילד)

תן לאנשים הרגשת בטחון וחיבה והם ישיבו חיבה, וירגישו בטחון ברגשותיהם ובהתנהגותם. (אברהם מאסלו)

שילוב של הערצה ורחמים הוא אחד המתכונים לחיבה. (אנדרה מורואה)

כולנו הגענו למקום הנכון. כולנו יושבים בכיתה של אלוהים. ובכן, כל שנשאר לנו לעשות יקיריי, הוא להפסיק לזרוק כדורי נייר לזמן מה. (חפיז, שמעתי את אלוהים צוחק: מבחר שירי נשמה של גדול המשוררים הסופים, עמ' 38, מצוטט אצל הורות לחירות מאת דן לסרי, עמ' 33)

חשיבותם של המאמצים שאנו עושים היא בפעולה יותר מאשר בתוצאה. (לודוויג ואן בטהובן)

המליצו לילדיכם על המידות הטובות. הן בלבד תגרומנה להם אושר. לא הזהב. (לודוויג ואן בטהובן)

כל יום שבו איננו לומדים דבר מועיל הוא אבוד. אין לאדם נכס נאצל יותר או רב ערך מאשר הזמן; לפיכך לעולם אל תדחה למחר מה שביכולתך לעשות היום. (לודוויג ואן בטהובן)

על כל אדם אם כך, לעשות את שהינו נכון, לשאוף בכל כוחו לעבר המטרה שלעולם תהא בלתי מושגת, לפתח עד נשימתו האחרונה את המתנות שהבורא העניק לו בנדיבותו, ולעולם אל יחדול ללמוד; כי החיים קצרים, האמנות נצחית! (לודוויג ואן בטהובן)

חירות וקידמה הן מטרתה של האמנות, כמו של החיים בכללם. (לודוויג ואן בטהובן)

אנו יכולים לחיות לבדנו בתנאי שנצפה למישהו. (ז'ילבר ססברון, יומן ללא תאריך)

סנוב: מעדיף לנסוע בעמידה במחלקה ראשונה מאשר לשבת במחלקה שנייה. (ז'ילבר ססברון, יומן ללא תאריך)

לחיות למען הזולת איננו לחיות לחצאין, אלא לחיות שתי פעמים. (ז'ילבר ססברון, יומן ללא תאריך)

הרדיו והטלוויזיה מייצרים אנשים גדולים עבור אנשים קטנים. (ז'ילבר ססברון)

מעשה רע נשכח לעתים רחוקות. (ז'ילבר ססברון)

לעתים קרובות צריך ליזום כדי לקוות, ולהתמיד כדי להצליח. (ז'ילבר ססברון)

מה יעלה בגורלם של כל האנשים חסרי הכישרון בלעדי כל האנשים חסרי הטעם? (ז'ילבר ססברון)

במערב, אנשים חיים בעצבנות ומתים מרוב ייאוש. (ז'ילבר ססברון)

יצירת המופת היחידה היא לחיות. (ז'ילבר ססברון, יומן ללא תאריך)

טועה מי שמאמין כי הוא תמיד צודק. (ז'ילבר ססברון, יומן ללא תאריך)

A clear conscience is the sure sign of a bad memory.
מצפון נקי הוא סימן בטוח לזיכרון רע. (מארק טוויין)

המקרר מלא אך הבית ריק. (נתן רוטנשטרייך, עיונים בדיוקן של עצמנו, עמ' 203)

הדגש המושם בסגנון החיים מתחיל במוקד שלו והוא נייטרליזציה של רדיפה אחרי הישגים כספיים או נייטרליזציה של בקשת התמורה הכספית כתמורה היחידה שאדם סבור שהיא תואמת את ציפיותיו ואת השירות שהוא נותן לכלל. כאשר אין אדם רואה איזון בין תרומתו למורתו, הוא מבקש תמורה ויהי מה. ההישגיות הכספית, זו הניתנת למדידה בחשבון לבן, או שחור, נתפסת כאמת המידה של מקומו של האדם בעולם. (נתן רוטנשטרייך, עיונים בדיוקן של עצמנו, עמ' 125)

כאשר אתה רואה בימוי של שיחות בטלביזיה והמדברים מדברים כך שההשתקפות במראה של הטלביזיה צריכה לקבוע את המציאות ולא בכיוון הפוך שהמציאות היא שתהא מתקפת במראה - כי אז מתברר שמתן העדיפות למראית-העין של המראה הוא חלק מסגנון הראווה, הוא חלק מהווי שאבן בו המצפן של החיים הממשיים והמבקש להיבחן במבחן הנצנוץ האלקטרוני, שאין לו אחיזה. המחוות מועברות דרך לוויין ולאמיתו של דבר המציאות נעשית ללוויין של מראית עין. (נתן רוטנשטרייך, עיונים בדיוקן של עצמנו, עמ' 127)

הכל מתחיל בבית, בהתנהגותם של אנשים יום-יום, בבית וברחוב. ערכים, משקלם גבוה ביותר, אולם אמת המידה להשפעתם היא בהיענות ולא בדקלום. (נתן רוטנשטרייך, עיונים בדיוקן של עצמנו, עמ' 127)

ההכרח הוא החזק שבדברים. (תאלס)

מיהו מאושר? אדם היודע לשאת בסבלותיו, עשיר ומלומד. (תאלס)

האמצעי כדי לשאת בסבל הוא למצוא מישהו אומלל יותר. (תאלס)

כדי לנהל את חיינו כראוי אין עלינו אלא להימנע ממה שאנו מגנים אצל הזולת. (תאלס)

הזמן הוא החכם מכל הדברים; הוא מגלה הכול. (תאלס)

עלינו לכבד תמיד את חברינו, בנוכחותם או בהיעדרם. (תאלס)

כפי שאתה מתייחס להוריך, ילדיך יתייחסו אליך. (תאלס)

איזה אדם שמח? מי שיש לו גוף בריא, נפש בעלת תושייה, ואופי צייתני. (תאלס)

זה נורא שאין לך חבר שיגיד כמה אתה שמח או עצוב. (פנאיט איסטרטי)

שמחים אלה שליבם מכיר את התשוקה של הידידות. רק היא יודעת להפוך את הבדידות שלנו לפחות קטלנית ואת החיים נסבלים. (פנאיט איסטרטי)

אם נשים לא היו קיימות, לכל הכסף בעולם לא הייתה משמעות. (אריסטוטלס אונאסיס)

בדרך כלל, הנוכלים שגרמו למכאובינו והרוויחו מהם, שמחים להביע את השתתפותם בצערנו. (פייר דה מאריבו, חייה של מריאן)

אלוהיי, מה רב מספרם של האנשים המוכשרים שאינם שווים דבר. (פייר דה מאריבו, חייה של מריאן)

השימוש המכובד ביותר שאנו יכולים לעשות באושרנו הוא להועיל לזולתנו. (פייר דה מאריבו, האי של התבונה)

יש צורך בתבונה רבה כדי לדעת כי לא ניחנו בה. (פייר דה מאריבו, האי של התבונה)

אישה נישאת לגבר בתקווה שהוא ישתנה, והוא אינו משתנה; גבר נישא לאישה בתקווה שהיא לא תשתנה, והיא משתנה. (ז'אן דיון, מיוחס)

אל נא תגזימו בדבר, מלבד במתינות. (ז'אן דיון, מיוחס)

האהבה וההצלחה במקום אחד לא תשארנה כמו הירח תשתננה ותתחדשנה. (שלמה רובין, ספר המידות: משלי חוכמה)

מחרחר מדנים בין איש לאשתו דוחק אצבעו בין ציר לדלת. (שלמה רובין, ספר המידות: משלי חוכמה)

נפלאתה אהבת נשים מכל עצה ותבונה. (שלמה רובין, ספר המידות: משלי חוכמה)

אחר הנעשה כל איש יחכם ורואה את הנולד. (שלמה רובין, ספר המידות: משלי חוכמה)

התהלה מועלת לחכם ומזקת לכסיל. (שלמה רובין, ספר המידות: משלי חוכמה)

האמת כבדה על כן נושאיה מעטים. (שלמה רובין, ספר המידות: משלי חוכמה)

גם כי תסגר הדלת ותסכר הארובה לא תעצור בעד מחשבה רעה מבוא אליך. (שלמה רובין, ספר המידות: משלי חוכמה)

לפי לבושו יהולל איש זר בבואו ולפי שכלו יכובד בצאתו. (שלמה רובין, ספר המידות: משלי חוכמה)

הרכילות אהובה והרוכל שנוא. (שלמה רובין, ספר המידות: משלי חוכמה)

הזמן הוא היקר בכל ומי יודע חן ערך רגע. (שלמה רובין, ספר המידות: משלי חוכמה)

אם רצונך לחיות רק עם ישרים ותמימים לך לך מארצך ובקש לך מעון במדבר שממה. (שלמה רובין, ספר המידות: משלי חוכמה)

שלשה המה הרופאים הטובים בתבל: הטבע, העת והסבל. (שלמה רובין, ספר המידות: משלי חוכמה)

החכם לא יענוש לנקום העבר כי אם להיטיב העתיד. (שלמה רובין, ספר המידות: משלי חוכמה)

עלם בין ישישים יפתח האוזן ויסגור הפה. (שלמה רובין, ספר המידות: משלי חוכמה)

מדוע תירא מהמוות הן בהיותך איננו ובהיותו אינך. (שלמה רובין, ספר המידות: משלי חוכמה)

המות לא ירגש כי אם פעם אחת החרד ממנו ימות בכל רגע. (שלמה רובין, ספר המידות: משלי חוכמה)

לא בפני השמש ולא בפני המות נוכל להביט. (שלמה רובין, ספר המידות: משלי חוכמה)

אם אין לך כסף בכיסך יהי לך דבש בפיך. (שלמה רובין, ספר המידות: משלי חוכמה)

הכילי טוב לכספו, רע לאנשים, מר לנפשו ומתוק ליורשיו. (שלמה רובין, ספר המידות: משלי חוכמה)

בנוה כילי שוררת תוגה, בבית נדיב מרקדת השמחה. (שלמה רובין, ספר המידות: משלי חוכמה)

העני שוקט ובוטח משודדי לילה כי רישו שומרו. (שלמה רובין, ספר המידות: משלי חוכמה)

אם רצוננו לדעת מה ידובר עלינו שלא בפנינו נשמע מה ידובר על אחרים בפנינו. (שלמה רובין, ספר המידות: משלי חוכמה)

רע מצאת החזק בו אל תרפהו כל ימי חייך. (שלמה רובין, ספר המידות: משלי חוכמה)

אכול לפי דעתך ולבוש לפי הסכמת אחרים. (שלמה רובין, ספר המידות: משלי חוכמה)

המתים הם תמיד גדולים; עלינו להיות קטנים כדי להישאר בחיים. (ז'אן דיון, מיוחס)

קל יותר לעקוב אחר העבר מאשר להתוות את העתיד. (ז'אן דיון, מיוחס)

מאהב יוצא מן הכלל הופך תמיד לבעל גרוע. (מישל אודיאר, הרדיפה אחר הגבר)

אין לנסות להיות אהוב על אבא; אימא כבר ניסתה זאת. (מישל אודיאר, הרדיפה אחר הגבר)

כל אדם עומד על המשמר כמו נץ על הקן. (פרוספר מרימה)

החכמה היא לתת כשאין. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 276)

בבית הספר של החיים אין חופשות, כל יום לומדים משהו. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 276)

מילא טעות אחת, מילא שתי טעויות, אבל שתי טעויות אותו דבר... (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 276)

כהדלות דופקת בדלת, האהבה בורחת מהחלון. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 276)

כשאתה רואה זוג שמסתדר, זה אומר שאחד מהם מוותר. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 277)

מחנן קולו ודומע עינו, כאלף תועבות בלבו [עפ"י משלי כו 25]. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 277)

Great minds discuss ideas; average minds discuss events; small minds discuss people.
מוחות גדולים משוחחים על רעיונות, מוחות ממוצעים משוחחים על ארועים, מוחות קטנים משוחחים על אנשים. (אלינור רוזוולט)

משהו איננו כשורה אצל מי שמבקש עזרה. (הרמל מלוויל)

תבוא רעננותי גם עדיכם, ידידים מרוחקים. (אברהם רגלסון)

אתה אשר יולדת לזמר, למה תבכה? (אברהם רגלסון)

נבקש איש את אהבת רעהו, ותחממנו חמלת אור עינינו. (אברהם רגלסון)

אין בי חיבה למי שרק אוהב בפה. (סופוקלס)

אנשים זוכרים טוב יותר את העלבונות מאשר את הטובות שהזולת עשה עמהם. (פרנצ'סקו גואיצ'ארדיני)

זה תמיד הרה אסון להיאבק במי שאין לו מה לאבד. (פרנצ'סקו גואיצ'ארדיני)

צריך לשכנע את בני הנעורים כי הניסיון מלמד דברים רבים, וכי המוחות הגדולים מלמדים טוב יותר מאשר הקטנים. (פרנצ'סקו גואיצ'ארדיני)

אתה משתחרר מתאווה אחת למען תאווה אחרת, נאצלת יותר המשתלטת עליך. אך כלום אין גם זו צורה של עבדות? אתה מקריב עצמך על מזבח הרעיון, העם, האלוהים. אך האין פירוש הדבר, שככל שנעלה יותר הסמל, ארוך יותר החבל, שבו אנו קשורים ושאליו אנו משועבדים על-כל-פנים? אמנם יכולים אנו אז להתהולל ולקרטע במרחב גדול יותר, ואפשר אפילו שנמות בלא שנגיע כלל לקצה גבול החבל. האם זהו איפוא הדבר המכונה בפינו חירות? (ניקוס קאזאנצאקיס, זורבה היווני, עמ' 26)

ככל שאדם חותר יותר לבקש את תועלתו ומסוגל לכך, כלומר, ככל שהוא חותר ומסוגל לשמר את ישותו, יותר הוא ניחן במעלה טובה. ולהפך: במידה שאדם מזניח את תועלתו, כלומר מזניח את שמירת ישותו, במידה זו הוא חסר אונים. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 20, עמ' 300)

במידה שדבר מה מתאים לטבענו, בהכרח הוא טוב לנו. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 31, עמ' 307)

באשר בני האדם חיים בהדרכת התבונה, הם המועילים ביותר לאדם; לכן בהדרכת התבונה אנו חותרים בהכרח לגרום לכך שבני האדם יחיו בהדרכת התבונה. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחת משפט 37, עמ' 314)

את כל התשוקות והפעולות שלנו, שאנו סיבותיהן באשר יש לנו האידיאה של אלוהים, או באשר אנו יודעים את אלוהים, אני משייך אל הדת. ואילו את התשוקה לעשות טוב, הנולדת מתוך שאנו חיים בהדרכת התבונה, אני מכנה בשם מידת חסידות; ואת התשוקה המעוררת את האדם החי בהדרכת התבונה להתחבר בידידות עם האחרים, אני מכנה בשם יושר. ישר הוא מה שבני האדם החיים בהדרכת התבונה משבחים אותו; ולהפך, מגונה הוא מה שמכשיל את התקשרותה של ברית הידידות. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחה חילופית למשפט 37, עמ' 315)

האמת נובעת מוויכוחים בין ידידים. (דייוויד יום)

ההרגל הוא מורה הדרך הגדול של החיים האנושיים. (דייוויד יום)

כל דבר שבעולם נרכש באמצעות עבודה. (דייוויד יום)

אני יכול לעמוד בכל דבר - למעט בפיתוי. (אוסקר ויילד, מצוטט אצל כח הרצון מאת רוי באומייסטר וג'ון טירני, עמ' 12)

ואילו אלה היודעים לדבר סרה בבני האדם ולגנות את מידותיהם הרעות יותר מאשר ללמדם מעלות טובות, ולדכא את נפשותיהם ולא לחזקן, הם מטרד לעצמם ולאחרים. וזו הסיבה שרבים, בקוצר נפש מופרז ומתוך אדיקות דתית כוזבת, מעדיפים לחיות בקרב בעלי החיים ולא בין בני אדם. דומים הם לאותם נערים ומתבגרים, שאינם יכולים לשאת בשוויון נפש את נזיפות הוריהם ומוצאים מקלט בצבא, בוחרים בתלאות המלחמה ושלטונו העריץ של מפקד על פני מנעמי בית המשפחה והטפת המוסר של האב, ומוכנים לסבול כל עול המוטל עליהם ובלבד שיתנקמו בהוריהם. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', נספח, פרק י"ג, עמ' 355)

אשר לנישואים, ברור שהם מתאימים לתבונה, אם התשוקה להזדווגות הגופים אינה נוצרת רק בגלל צורה [יפה] אלא גם מתוך אהבה להולדת ילדים ולחינוכם בחכמה. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', נספח, פרק כ', עמ' 357)

החטא כמוהו כאהבה. אנו מקריבים הכל למענו. (רמי דה גורמון, מחשבות חדשות)

גבר מתחיל לאהוב את האהבה וגומר באהבת אישה. אישה מתחילה לאהוב גבר וגומרת באהבת האהבה. (רמי דה גורמון, גשמיותה של אהבה)

טיפש איננו משתעמם לעולם; הוא חושב על עצמו. (רמי דה גורמון, סיורים פילוסופיים)

הנשים זוכרות את נשיקתן הראשונה זמן רב אחרי שהגברים שכחו את האחרונה. (רמי דה גורמון, מיוחס)

האדם הוא חיה שהצליחה. זה הכול. (רמי דה גורמון, מיוחס)

מחילה היא צורה אריסטוקרטית של גאווה. (רמי דה גורמון, מיוחס)

הכרת תודה כמוה כחלב. היא מחמיצה אם הכלי המכיל אותה אינו נקי לחלוטין. (רמי דה גורמון, מיוחס)

אין שאלות דחופות משאלות תמימות. (ויסלבה שימבורסקה, בשלהי המאה)

אני בת זמני, אך אינני חייבת להיות. (ויסלבה שימבורסקה, בשבח החלומות)

ממתי יכולה אחווה לבנות על המונים? (ויסלבה שימבורסקה, רגע)

נחוץ לכתוב בקשה ולצרף לה קורות חיים. ללא קשר לאורך החיים, על הקורות להיות קצרות, תמצות העובדות ובחירתן הכרחיים, המרת נופים בכתובות וזיכרונות רופפים בתאריכים מקובעים. מכל האהבות לרשום את הנישואין בלבד. (ויסלבה שימבורסקה)

כשאני הוגה את המילה עתיד, ההברה הראשונה כבר נהפכת לעבר. כשאני הוגה את המילה דממה, אני הורסת אותה. כשאני הוגה את המילה מאום אני יוצרת דבר מה. (ויסלבה שימבורסקה)

בשפת השירה, שבה שוקלים כל מלה, אין דבר פשוט או רגיל. (ויסלבה שימבורסקה)

אני יודעת שלדלי מים קרים שנשפך על הראש יש סגולות מרפא. (ויסלבה שימבורסקה)

חיפוש המילה הנכונה והצבתה בסדר מסוים הם משחק מהנה מאוד. (ויסלבה שימבורסקה)

אין מתנה גדולה מלהעניק ולקבל עידוד וחמלה וחום, ולחלוק זה עם זה את מה שבנפשך. (ויסלבה שימבורסקה)

חוסר שלמות נסבל יותר כשהוא מוגש במינונים קטנים. (ויסלבה שימבורסקה, נאום פרס הנובל)

השראה, תהיה אשר תהיה, נולדת מתוך 'אינני יודע' מתמיד. (ויסלבה שימבורסקה, נאום פרס הנובל)

כל ידע שאינו מוליד שאלות חדשות גווע עד מהרה, מאבד את החום החיוני לחיים. ידוע לנו היטב מניסיון העבר וההווה עד כמה עלול הדבר, במקרים קיצוניים, להיות מסוכן לחברה האנושית. על כן אני כל-כך מעריכה שתי מלים קטנות: 'אינני יודעת'. (ויסלבה שימבורסקה, נאום פרס הנובל)

בשפת השירה, שבה שוקלים כל מלה, אין דבר פשוט או רגיל. שום אבן ושום ענן שמעליה. שום יום ושום לילה שאחריו. (ויסלבה שימבורסקה, נאום פרס הנובל)

כאשר העבודה היא חובה, החיים הם עבדות. (מקסים גורקי)

אינך יכול להגיע לשום מקום עם מרכבות העבר. (מקסים גורקי)

כאשר הכול הולך בקלות, אנו הופכים עד מהרה לאווילים. (מקסים גורקי)

קראתי עכשיו בניו יורק טיימס שהגורם המרכזי האחראי לא רק לכל מחלות גופנו ונפשנו, אלא גם לרוב צורות ההתנהגות והתגובתיות האוטומטיות שלנו, יסודו בגנטיקה שלנו. 95%, לא פחות, ממי שאנחנו, הוא הסך הכל המצטבר של כל המטענים הגנטיים שאנחנו נושאים בקרבנו. לכן, זו החלק הפחות חשוב. החלק החשוב הוא אותם 5% הנותרים שבהם יש לך ולי בחירה חופשית! אז תסתכל כעת שוב, כמה יופי, כמה תורה, כמה מדע, כמה תרבות, כמה שירה ואמנות, הצלחנו לעשות כאן עם 5% בלבד! (עדין אבן ישראל, אני מנסה להיות צינור בן 3000 שנה מאת יונדב קפלון, הארץ, 14.8.2020)

מוטב להיות תרנגולת-בר רזה על אמת-המים, מאשר אנקור שמן בכלוב. (ניקוס קאזאנצאקיס, זורבה היווני, עמ' 145)

[האשה] אך תראה את ארנקך, מיד היא מאבדת עשתונותיה. היא נדבקת אליך ומוותרת על חירותה; שמחה לוותר על חירותה, מפני שבאיזו פינה אפלה במוחה מנצנץ הארנק שלך. (ניקוס קאזאנצאקיס, זורבה היווני, עמ' 179)

השיחה עם פרופ' פלוני ועם הד"ר פלונית הנכבדים, היתה בהחלט חשובה. לפעמים כל מה שצריך להתרחש בשיחה שכזו הוא רק לשתול בתוך הלקסיקון של מדען אומלל אחד, מלה אחת. (עדין אבן ישראל, אני מנסה להיות צינור בן 3000 שנה מאת יונדב קפלון, הארץ, 14.8.2020)

התחלות חדשות מתחילות מן הסוף. (פליניוס הזקן)

הוודאות היחידה היא שאין דבר ודאי. (פליניוס הזקן)

אין בנמצא בן תמותה שהוא חכם בכל רגע. (פליניוס הזקן)

מוות מהיר הוא מזלם הטוב העליון של בני אדם. (פליניוס הזקן)

כל החיות יודעות את הדרוש להן, מלבד האדם. (פליניוס הזקן)

הטובה שבתוכניות היא להפיק תועלת משגיאותיו של הזולת. (פליניוס הזקן)

אין בנמצא כל קשר בינינו לבין השמים כך שעם מותנו ימות גם זוהרם של הכוכבים. (פליניוס הזקן)

כל אדם מהווה מחנך טוב לעצמו בתנאי שיש ביכולתו לרגל מקרוב אחר עצמו. (פליניוס הזקן)

תהילה אמיתית היא עשיית מה שראוי כי ייכתב, וכתיבת מה שראוי כי ייקרא. (פליניוס הזקן)

האדם חייב ליין את העובדה שהוא החיה היחידה השותה כאשר אין היא צמאה. (פליניוס הזקן)

נחרדת למחשבה על מנת הזמן הקטנטונת שברשותנו. (אליס מונרו, ריקוד הצללים המאושרים)

מצדו השני של הפחד נמצא החופש. (רובין שארמה, חוכמת המשפחה, עמוד 56)

בסוף חייך תגלה שהדברים שחשבת שהם הדברים הגדולים, היו בעצם הדברים הקטנים, ושכל אותם דברים שחשבת שהם קטנים וחסרי חשיבות, היו בעצם הדברים הגדולים והחשובים. (רובין שארמה, חוכמת המשפחה, עמוד 23)

על כולנו מוטלת חובה אנושית עליונה – לחיות את חיינו במלואם. לכולנו יש מחויבות אנושית עמוקה לחיות את חיינו בצורה הטובה ביותר ולהיות במיטבנו בכל יום ויום. (רובין שארמה, חוכמת המשפחה, עמוד 45)

הפצעים שלנו מקנים לנו חוכמה, בסופו של דבר. אבני הנגף הופכות ככלות הכול לאבני דרך. והמפלות שאנו נוחלים הופכים ליתרונות. (רובין שארמה, חוכמת המשפחה, עמוד 46

האושר אינו מגיע כשאתה משיג דברים מסוימים. הוא מגיע כשאתה חושב מחשבות מסוימות. (רובין שארמה, חוכמת המשפחה, עמוד 51)

אושר אינו אלא מצב נפשי שביכולתנו ליצור בעצמנו באמצעות הדרך שבה אנחנו מעבדים ומפרשים את האירועים שבחיינו. (רובין שארמה, חוכמת המשפחה, עמוד 51)

ככל שאתה נותן יותר לאחרים, כך תקבל יותר בסופו של דבר. (רובין שארמה, חוכמת המשפחה, עמוד 52)

מוטב להיות אריה ליום אחד מאשר כבשה לכל החיים. (רובין שארמה, חוכמת המשפחה, עמוד 68)

המתנה הטובה ביותר שתוכל לתת לילדיך הוא מתנת הזמן שלך. (רובין שארמה, חוכמת המשפחה, עמוד 71)

היכולת לבחור את הדרך שבה אנחנו מפרשים את מה שקורה לנו היא התכונה האנושית הנעלה ביותר שלנו. (רובין שארמה, חוכמת המשפחה, עמוד 77)

בהירות קודמת למומחיות. (רובין שארמה, חוכמת המשפחה, עמוד 83)

אוי לאיש, אשר מקור האושר לא בחובו הוא! אוי לאיש המשתוקק לשאת חן בעיני זולתו! אוי לאיש, אשר לא יחוש כי החיים בזה ובבא אך דבר אחד הם! (ניקוס קאזאנצאקיס, זורבה היווני, עמ' 184)

הפיתוי שבקבע הוא, שהוא משקיע את האדם בארציות, והפיתוי שבארעי הוא, שהוא מפוררו לאבק. (יוסף שכטר, רוח ונפש, עמ' 44)

האושר הוא מילוי החובה, וככל שהחובה קשה יותר, כן האושר מרובה יותר. (ניקוס קאזאנצאקיס, זורבה היווני, עמ' 288)

ניסיון הוא המינוח שכל אחד מדביק לטעויותיו. (אוסקר ויילד, מצוטט ב2048 מאת דוד פסיג, עמ' 13)

מי שמשחק לפי החוקים של עצמו לא צריך לרמות. (דימיטרי דרויקוב, מצוטט ב2048 מאת דוד פסיג, עמ' 58)

בית ספר בלי משמעת כטחנת מים בלי מים. (יוחנן עמוס קומניוס)

אם אתה רוצה שילדך יקבל את החינוך הטוב ביותר האפשרי, למעשה חשוב יותר להביא אותו למורה מעולה, מאשר לבית ספר מעולה. (ביל גייטס)

אישה אידאלית לגבר היא בעלת תכונות של לביאה; גבר אידיאלי לאישה הוא קיפוד עם סבלנות של כבשה. (אנונימי)

הלוטו הוא המס על התקווה. (אנונימי)

זה לא מוזר קצת? שש-עשרה שנות לימוד, ולא זכור לי שקיבלתי אפילו שיעור אחד על הנושא 'מה עושים כשהיים נעשים קשים?'. (ביורן נתיקו לינדבלאד, אולי אני טועה, עמ' 28)

להיות צודק זה אף פעם לא העיקר. (אג'אהן סוצ'יטו, מצוטט אצל אולי אני טועה מאת ביורן נתיקו לינדבלאד, עמ' 81)

הרגיל אינו מוכיח דבר, היוצא מן הכלל מוכיח הכול; לא רק שהוא מחזק את הכלל, אלא הכלל מתקיים רק מכוח היוצא מן הכלל. בחריג מבקיע כוחם של החיים האמיתיים את הקרום של מכניות שנקרשה מרוב חזרה. (קרל שמיט, תיאולוגיה פוליטית)

אתה לא טיפה באוקיינוס, אתה הוא כל האוקיינוס עצמו בטיפה. (ג'לאל א-דין רומי)

כאשר אתה מתחיל לפסוע בדרך, הדרך מופיעה. (ג'לאל א-דין רומי)

אם הנך מחפש חבר מושלם וללא פגמים, בסופו של יום תישאר ללא חברים. (ג'לאל א-דין רומי)

אם יש לך הרבה, תן מתוך עושרך. אם יש לך מעט, תן מתוך לבך. (ג'לאל א-דין רומי)

לא משנה מהן מחשבותיך – שכח אותן; לא משנה מה יש בידך – תן אותו; לא משנה מה גורלך – התמודד אתו. (ג'לאל א-דין רומי)

כאשר האדם מביט על העולם רק מתוך נקודת מבטו, הוא כמו אדם הרואה בעין אחת ועינו השנייה עצומה. (איניאט חאן)

סחבות הדלות מסתירות את המידות הטובות, וגלימתו של הממון מסתירה את המידות הרעות. (תאוגניס)

שלושת התנאים לחיים אידאליים הם: חברים טובים, ספרים טובים ומצפון ישנוני.  (מארק טוויין)

עבור האדם הסתפקות במועט ועבודה הם הטובים שברופאים. (ז'אן ז'אק רוסו)

טובי הרופאים שבעולם כולו: דוקטור דיאטה, דוקטור שלווה ודוקטור שמחה. (ג'ונתן סוויפט)

היה עליי לענות לו כראוי וכך עשיתי. אמרתי שאין לי מושג. (מארק טוויין, החיים על המיסיסיפי)

אם תטפל בכלב מורעב ותהפוך אותו למשגשג, הוא לא ינשוך אותך. זה ההבדל העקרוני בין הכלב לאדם. (מארק טוויין, וילסון ראש-כרוב)

הבה נתאמץ לחיות כך שכשנמות גם הקברן יהיה עצוב. (מארק טוויין, וילסון ראש-כרוב)

אוקטובר. אחד מהחודשים המסוכנים ביותר למשחק במניות. האחרים הנם יולי, ינואר, ספטמבר, אפריל, נובמבר, מאי, מרץ, יוני, דצמבר, אוגוסט ופברואר. (מארק טוויין, וילסון ראש-כרוב)

אחד ההבדלים המרשימים בין חתול ושקר הוא שחתול חי רק תשע פעמים. (מארק טוויין, וילסון ראש-כרוב)

הרבה דברים קטנים נהיו גדולים בזכות פרסום נכון. (מארק טוויין, ינקי מקונטיקט בחצר המלך ארתור)
 
מעט מאוד דברים יכולים לעצבן יותר מהזעם שבדוגמה טובה. (מארק טוויין, וילסון ראש-כרוב)

בשעת כעס, ספור עד ארבע; בשעת זעם, גדף. (מארק טוויין, וילסון ראש-כרוב)

כל אחד הוא ירח, לכולם יש צד אפל שהם לא מראים לאיש. (מארק טוויין, לעקוב אחרי קו המשווה)

האדם הוא בעל החיים היחיד שמסמיק, והוא היחיד שצריך. (מארק טוויין, לעקוב אחרי קו המשווה)

יש הרבה דברים הומוריסטיים בעולם. ביניהם הרושם של האדם הלבן שהוא פחות פראי מכל שאר הפראיים. (מארק טוויין, לעקוב אחרי קו המשווה)

האמת היא הדבר היקר לנו ביותר. הבה נחסוך בה. (מארק טוויין, לעקוב אחרי קו המשווה)

כשיש ספק, אמור את האמת. (מארק טוויין, לעקוב אחרי קו המשווה)

עוד לא הבנת ששפיות ואושר אינם הולכים יד ביד?! (מארק טוויין, הזר המיסתורי)

כנות היא המדיניות הטובה ביותר – אם משלמים לך. (מארק טוויין)

עשה תמיד את הדבר הנכון. זה ירצה אנשים מסוימים וידהים את השאר. (מארק טוויין)

אתה לא יכול לסמוך על העיניים שלך כשהדמיון שלך אינו ממוקד. (מארק טוויין)

עלינו להודות לשוטים. בלעדיהם אנחנו, השאר, לא יכולנו להצליח. (מארק טוויין)

כולם מדברים על מזג האוויר אבל אף אחד לא עושה דבר בנידון. (מארק טוויין)

סיפור מצחיק מסופר בקול רציני, על המספר להסתיר את העובדה שיש בסיפור אפילו טיפת הומור. (מארק טוויין)

עדיף לשמור על שתיקה ולהיראות אידיוט, מאשר לפתוח את הפה ולהוכיח את זה. (מארק טוויין)

מי שאומר שעבודה רוחנית קשה יותר מעבודה פיזית - אל תאמין לו, אני יודע, אני עשיתי את שתיהן. (מארק טוויין)

להגיד 'אל תשים את כל הביצים בסל אחד' זו שטות. שים את כל הביצים בסל אחד, ושים עין על הסל. (מארק טוויין)

אינני מפחד מהמוות. הייתי מת כבר שנים רבות לפני שנולדתי ומעולם לא סבלתי מחוסר נוחות בגלל זה. (מארק טוויין)

המדען לעולם לא ייטה לתאוריה שלא הוא הגה אותה. (מארק טוויין)

עדיף להיות ראוי לקבל אותות כבוד ולא לקבל אותם, מאשר לקבל אותם ולא להיות ראוי להם. (מארק טוויין)

אל תדחה למחר את מה שאתה יכול לדחות למחרתיים. (מארק טוויין)

לגן עדן הולכים בשביל מזג האוויר, לגיהינום - בשביל החברה. (מארק טוויין)

להפסיק לעשן זה קל. עשיתי את זה אלפי פעמים. (מארק טוויין)

מפרות קדושות מכינים את ההמבורגרים הטובים ביותר. (מארק טוויין)

רקוד כאילו אף אחד לא מסתכל. שיר כאילו אף אחד לא שומע. אהוב כאילו מעולם לא נפגעת, וחיה כאילו זה גן עדן עלי אדמות. (מארק טוויין)

המוזיקה של וגנר טובה יותר ממה שהיא נשמעת. (מארק טוויין)

הצטערתי כשהוזכרתי כסופר חשוב, כי יש לסופרים כאלה הרגל מצער של פטירה. צ'וסר נפטר, ספנסר נפטר, וגם מילטון, וגם שייקספיר, ולמען האמת, גם אני לא מרגיש כל כך טוב. (מארק טוויין)

שיחות הן צימוקים בדייסת הקיום חסרת הטעם. (מארק טוויין)

סבון וחינוך אינם מידיים כמו רצח, אבל לטווח הארוך הם הרבה יותר מסוכנים. (מארק טוויין)

בנוגע להבדל בין חמור לאדם: יש כאלה שאומרים שאין הבדל. אבל זה לא עושה צדק עם החמור. (מארק טוויין)

כך הוא המין האנושי... לעתים נראה כאילו חבל שנוח לא פספס את התיבה. (מארק טוויין)

האדם הוא הייצור היחיד שגוזל מאחיו חסר האונים את מדינתו - לוקח בעלות עליה ומגרש או מחסל אותו. האדם עשה זאת לאורך כל הדורות. אין ולו פיסת אדמה אחת על גבי הכדור אשר מוחזקת על ידי בעליה החוקיים, או שלא נגזלה מבעלים אחרי בעלים, תקופה אחר תקופה, בעזרת כוח ושפיכות דמים. (מארק טוויין)

סוסים חכמים יותר מבני אדם: עוד לא היה סוס שהימר על האדם הלא נכון. (מארק טוויין)

התרחק מאנשים המזלזלים בשאיפות שלך. אנשים קטנים תמיד עושים כך. אנשים גדולים תמיד יתנו לך את ההרגשה שגם אתה מסוגל להיות גדול. (מארק טוויין)

הבגדים עושים את האדם. לאנשים עירומים יש מעט או אין בכלל השפעה על הקהילה. (מארק טוויין)

כולנו צאצאים של הקוף - אבל יש כאלה שרואים עליהם יותר. (מארק טוויין)

הבטחה לא לעשות דבר מסוים היא הדרך הטובה ביותר להביא אדם לרצות מהר ולעשותו. (מארק טוויין)

אנחנו - מותר להגיד רק לאיש שיש לו תולעים. (מארק טוויין)

כשהייתי בן 14, אבי היה כל כך בור וטיפש עד שלא יכולתי להימצא בחברתו. כשהגעתי לגיל 21, נדהמתי לראות כמה הזקן למד ב־7 שנים. (מארק טוויין)

טוב שלא כולם חושבים אותו דבר, חילוקי הדעות, הם-הם שעושים את מרוצי הסוסים. (מארק טוויין)

לעולם אין להתווכח עם טיפש. הצופה מהצד עלול לא לחוש בהבדל. (מארק טוויין)

הם לא ידעו שאי אפשר לעשות את זה, אז הם עשו את זה! (מארק טוויין)

לפעמים אני תוהה, האם העולם מנוהל על ידי אנשים חכמים שמהתלים בנו, או על ידי טיפשים שבאמת מתכוונים לכך. (מארק טוויין)

אדיבות היא שפה שחרשים יכולים לשמוע ועיוורים יכולים לקרוא. (מארק טוויין)

בנקאי הוא איש שישאיל לך מטרייה כשהשמש זורחת וירצה אותה חזרה ברגע שיתחיל לרדת גשם. (מארק טוויין)

אחד באפריל, הוא היום שמזכיר לנו מה אנחנו בשאר 364 ימות השנה. (מארק טוויין)

שלושת התנאים לחיים אידאליים הם: חברים טובים, ספרים טובים ומצפון ישנוני. (מארק טוויין)

מוח האדם הוא מכשיר מופלא. הוא פעל מרגע שהאדם נולד ועד שהוא קם לדבר בציבור. (מארק טוויין)

לעולם אל תאמר את האמת לאנשים שלא ראויים לה. (מארק טוויין)

למה האמת לא צריכה להיות מוזרה מהשקר? השקר, אחרי הכול, חייב להיות הגיוני. (מארק טוויין)

מה שעלול לסבך אותנו זה לא מה שאנחנו לא יודעים, אלא מה שאנחנו יודעים בוודאות שהוא פשוט לא נכון. (מארק טוויין)

מרבית הסופרים מחשיבים את האמת כנכס היקר ביותר שלהם, לכן הם ממעטים להשתמש בו. (מארק טוויין)

ההבדל בין המילה המתאימה למילה הכמעט מתאימה גדול - הוא כמו ההבדל בין אור של גחלילית לאור של ברק. (מארק טוויין) ~ מתוך מכתב לג'ורג' בייטון

כבר שמעתי על אנשים שכתבו מכתב ושכחו לחתום, אבל זו הפעם הראשונה שאני רואה מישהו שחתם ושכח לכתוב את המכתב... (מארק טוויין, לאחר שקורא נזעם שלח לו מכתב בן מילה אחת: "אידיוט!")

קלסיקה זה משהו שכולם רוצים להגיד שקראו אבל אף אחד לא רוצה לקרוא. (מארק טוויין)

קודם תלמד את העובדות. אחר כך אתה יכול לעוות אותן כאוות נפשך. (מארק טוויין)

מעולם לא הנחתי ללימודי להפריע לחינוכי. (מארק טוויין)

לאדם שלא קורא ספרים טובים אין יתרון על פני אדם שלא יכול לקרוא. (מארק טוויין)

יש ספרים שדפי העטיפה שלהם הם הטובים ביותר שבהם. (מארק טוויין)

נולדתי אינטליגנטי, החינוך הרס אותי. (מארק טוויין)

בדרך כלל לוקח יותר משלושה שבועות כדי להכין נאום מאולתר טוב. (מארק טוויין)

זה הכל עניין של תרגול, האפרסק היה פעם שקד מר וכרובית היא בסך הכל כרוב עם השכלה אקדמאית. (מארק טוויין)

אני יכול ללמד כל אחד איך להשיג את מה שהוא רוצה בחיים. הבעיה היא שאני לא מוצא אף אחד שיכול לומר לי מה הוא רוצה בחיים. (מארק טוויין)


ערך רב יש לסמכות, כלומר למה שכבר ארע, נאמר והוכרע; אבל רק הקפדן דורש סמכות בכל מקום. (יוהאן וולפגנג פון גתה, מצוטט בגיתה – פרקים, עמ' 71)

אין דבר שמרץ והתמדה אינם יכולים להכניע. (בנג'מין פרנקלין)

המשמעת היא אם ההצלחה. (אייסכילוס)

...בעולם של ימינו כל עשייה בעלת ערך מחייבת צמצום מקצועי מתוך ויתור על רב צדודיותן הפאוסטית של האדם... הוא שרצה ללמדנו [יוהאן וולפגנג פון] גתה במרום חכמתו בשנות הנדודים של וילהלם מייסטר ובדרך שבה סיים את חיי פאוסט. הכרה זו מביאה אותו לידי פרידה של ויתור מתוך האנושות המלאה והיפה, שלא תוכל עוד להישנות בפרק שלנו בתולדות התרבות, כשם שלא יוכל לחזור תור הפריחה של אתונה הקדומה. (מקס ובר, האתיקה הפרוטסטנטית ורוח הקפיטליזם, עמ' 89)

השתדל, תמיד ובכל, להשיג בו בזמן את המועיל לזולתך ואת הנעים לעצמך (מולה נאסר א-דין, מצוטט בפגישות עם אנשים מיוחדים, ג.א. גורדייף, עמ' 32)

היכן שצרכי העולם וכשרונותיך נפגשים, שם תמצא את מקצועך. (אריסטו, מצוטט אצל איך להגשים את עצמך בעבודה, עמ' 70)

העבודה היא התכלית שהועיד האל לעצם החיים... אי חפץ לעבוד סימן הוא להעדר חסד. (מקס ובר, האתיקה הפרוטסטנטית ורוח הקפיטליזם, עמ' 78)

Instead of imagining that our main task as programmers is to instruct a computer what to do, let us concentrate rather on explaining to human beings what we want a computer to do.
במקום לדמיין כי משימתו העיקרית של המתכנת היא להסביר למחשב מה לעשות, מוטב שנתרכז בלהסביר לבני-אנוש מה אנו רוצים שהמחשב יעשה. (דונלד קנות')

הפועל היעיל באמת אינו זה הגודש את יומו בעבודה דחוסה, אלא זה המטייל בנחת אל משימתו כשהוא אפוף הילה רחבה של נינוחות ופנאי. (הנרי דיוויד תורו)

אם אדם מסוגל לכתוב ספר טוב יותר, לשאת דרשות טובות יותר, לבנות מלכודת עכברים טובה יותר מאשר האחרים, גם אם יהיה ביתו במעמקי היער, העולם יפלס נתיב לפתח ביתו. (ראלף וולדו אמרסון)

מוטב לעשות משהו גרוע בעצמך מאשר לצפות במישהו אחר עושה אותו היטב. (ברטראנד ראסל, מצוטט באין מחיר לחופש מאת ט. הודג'קינסון, עמ' 127)

אלוהים משתף פעולה עם כל אדם המונע על ידי תשוקה נלהבת. (אייסכילוס)

לו היו לי שמונה שעות לגדוע עץ, הייתי משקיע שש מהן בהשחזת הגרזן. (אברהם לינקולן)

קל לעשות, קשה לחשוב, ולעשות לפי הנחשב – הוא הקשה ביותר (יוהאן וולפגנג פון גתה, מצוטט אצל האם עוד יהודים אנחנו, עקיבא ארנסט סימון, עמ' 40)

עוז רוחי, אם בכלל יש לי משהו מזה, אינו מתפשט אלא על דברים ספקולטיביים. בענינים מעשיים הייתי שרוי כל הימים בתחום מצומצם ביותר מכדי שיכולתי לרכוש את החריצות להתרומם אל מפעלים גדולים. (משה מנדלסון, מצוטט אצל משה מנדלסון מאת שמואל פיינר, עמ' 80)

שערו בנפשיכם פועל, שמוטל עליו לקחת בעצמו מאת הכפרי את החומר הגלמי למלאכתו, ולאחר שהשלימה עליו להביאה בעצמו לצרכן; שמוטל עליו לרכוש לו את החומר בעת מזומנה בכמות מספקת ולהביא, כל-אימת שיש לו צורך בכך, את מלאכתו אל האיש שצריך לה באותו הזמן וזקוק לקנותה ממנו. ועתה ראו מה בינו ובין הפועל, שהתגרן המתוך מביא את החומר הגלמי אל ביתו ומוכר, מחליף או נותן לו בהקפה לפי מדת צרכו, לוקח ממנו את התוצרת שהשביח, ושוקד ועמל להמציאה לצרכן בשעת הכושר. כמה זמן וכוח, שהוא יכול להקדישם למלאכתו, חוסך הפועל, וכנגד זה כמה זמן וכוח צריך התגרן לבזבז על-ידי שמחזר לכאן ולכאן עם רכולתו ועל-ידי אלף מניעות והסחות-דעת, שנזקק להן באונס או בפיתוי. כלום לא ירבה הפועל לעבוד יותר, וליצור באותם המאמצים עצמם תוצרת מרובה יותר, וכך להוזיל את המחיר, וכל זאת לחיות ביתר רוחה?  (משה מנדלסון, הקדמה ל"תשועת ישראל", מ. מנדלסזון, עמ' 160)

רצונך להימנע מזוהמה ומכל חטא – עבוד ברצינות, אף אם זה ניקוי-אורווה. (הנרי דוד תורו, וולדן, חיים ביער, עמ' 222)

לאדם היודע 'כיצד', תמיד תהיה עבודה. האדם היודע גם 'מדוע', תמיד יהיה הבוס שלו. (ראלף וולדו אמרסון, מצוטט אצל החיים כמשחק שחמט מאת גארי קספרוב, עמ' 26)

טקטיקה פירושה לדעת מה לעשות כשיש מה לעשות; אסטרטגיה פירושה לדעת מה לעשות כשאין מה לעשות (סביילי גריגוריביץ' טרטקובר, מצוטט אצל החיים כמשחק שחמט מאת גארי קספרוב, עמ' 47)

את אשר יש ביכולתך לעשות או סבור אתה שתוכל לעשות, התחל בו. כי יש קסם בתעוזה, יש בה כוח וגאונות. (יוהאן וולפגנג פון גתה, מצוטט אצל החיים כמשחק שחמט מאת גארי קספרוב, עמ' 141)

כל מה שאתה יכול לעשות או לחלום, אתה יכול להתחיל. בתעוזה יש גאונות, כוח וקסם. (יוהאן וולפגנג פון גתה, מצוטט אצל 7 ההרגלים של צעירים מצליחים במיוחד מאת שון קובי, עמ' 127)

היה טוב כל כך עד שאנשים לא יוכלו להתעלם ממך. (סטיב מרטין, מצוטט אצל המנהיג הטבעי מאת רובין שארמה, עמ' 76)

היה עצמך ואמור מה שאתה חושב, כי אלה שזה יפריע להם לא חשובים, ולחשובים זה לא יפריע. (ד"ר סוס, מצוטט אצל המנהיג הטבעי מאת רובין שארמה, עמ' 86)

המרכיב החשוב ביותר בנוסחא להצלחה הוא לדעת להסתדר עם אנשים. (תיאודור רוזוולט, מצוטט אצל המנהיג הטבעי מאת רובין שארמה, עמ' 137)

אמונות דומות לרכוש, ושכנוע פנימי הוא פשוט חפץ יקר ערך יותר, המאפשר ליחיד לפעול באופן נלהב לקראת השלמה רחבת טווח או אישית של מטרות, פרויקטים, משאלות ותשוקות. (רוברט פ. אייבלסון ופרי ו. בופינגטון, "אמור למה אתה מתכוון, התכוון לאשר אתה אומר" 'סקיי', אוקטובר 1990, מצוטט אצל להעיר את הענק שבפנים מאת אנתוני רובינס, עמ' 114)

האדם הוא חיה העושה שימוש במכשירים; בלעדיהם הוא כלום ואתם הוא הכול. (תומאס קארלייל, סארטור ראסרטוס)

החשיבה הכי טובה נעשית בבדידות, והגרועה – במהומה. (תומאס אלווה אדיסון, מצוטט אצל מועדון ה-5 בבוקר מאת רובין שארמה, עמ' 266)

העשירים משקיעים בזמן והעניים משקיעים בכסף. (וורן באפט, מצוטט אצל מועדון ה-5 בבוקר מאת רובין שארמה, עמ' 26)

אין האמת מתממשת אלא בצורת שיטה. (גיאורג פרידריך הגל, פנומנולוגיה של הרוח, מבוא כ"ח, עמ' 19, מצוטט אצל שפינוזה מאת חיים יהודה רות, עמ' 172)

לעולם יהי אדם סח מלים שכיחות ויאמר דברים בלתי שכיחים. (ארתור שופנהאואר, הגיונות, עמ' 135)

שאלת העבודה, יכולה להיות מאוד מאיימת אם אדם שואף בחוסר סבלנות, להגיע הכי גבוה במטרה להצליח, באופן יוצא מן הכלל, וזאת כדי למלא שאיפות מופרזות, לנסות להצליח או לנצח מעבר לאחרים. מצב כזה, באופן טבעי, מוביל למתח ממושך ועוצמתי. (אלפרד אדלר)

כלל פשוט בהתמודדות עם אלו שקשה להסתדר איתם הוא לזכור שהאדם הזה שואף להכריז על העליונות שלו. ואתה חייב להתמודד איתו מנקודת המבט הזאת. (אלפרד אדלר)

אני מבין משהו כאשר אני מסוגל:
1) לחזור על הדברים במילים שלי 
2) לספק דוגמאות לעניין
3) להכיר את הדבר בצורות ובנסיבות שונות
4) להבחין בקשרים בינו לבין עובדות ורעיונות אחרים
5) לעשות בו שימוש בדרכים שונות
6) לחזות מראש כמה מתוצאותיו
7) לציין את ניגודו או היפוכו. (ג'ון הולט, כיצד נכשלים ילדים, עמ' 101)

הזדמנויות חינוכיות שוות לכל היא מטרה רצויה ובת-ביצוע, אבל האומר כי היא חינוך חובה הם היינו הך, כאילו אמר שישועת-הנפש והכנסיה חד הן. (איוואן איליץ', ביטול בית הספר, עמ' 22)

... גידול אישי אינו איכות הניתנת למדידה. זהו גידול באי-הסכמה ממושמעת, שאי-אפשר למדדה בשום אמת-מידה ובשום תוכנית-לימודים, וגם אין להשוותה עם הישגיו של הזולת. (איוואן איליץ', ביטול בית הספר, עמ' 57)

האדם חייב לבחור אם יהיה עשיר בחפצים או בחופש להשתמש בהם. (איוואן איליץ', ביטול בית הספר, עמ' 83)

כבר אריסטו גילה, כי "עשיה" ו"יצירה" אינן היינו-הך, ולא עוד אלא שהן שונות כל-כך, שהאחת אינה כוללת לעולם את חברתה. "שכן יצירה אינה דרך של עשיה – ועשיה אינה דרך של יצירה לאמיתה. האדריכלות [טכנה] היא דרך של יצירה... של יצירת יש שמקורו ביוצר ולא בדבר. היצירה יש לה תמיד תכלית שאינה היא עצמה, לא כן העשיה; שמעשה טוב הוא תכלית לעצמו. שלמות ביצירה היא אמנות, שלמות בעשיה היא מידה". (איוואן איליץ', ביטול בית הספר, עמ' 83)

ביקורת כזאת מעוררת רבים לשאול, שמא אפשר להעלות על הדעת צורת לימוד אחרת. למרבה הפרדוקס, כשידחקו באנשים אלה לציין כיצד רכשו את הידיעות שהם יודעים ומעריכים, מיד יהיו נכונים להודות, כי לרוב למדו זאת מחוץ לכותלי בית-הספר ולאו דווקא בתוכם. ידיעת העובדות והבנת החיים והעבודה באו להם מידיות או מאהבה, מתוך צפיה בטלוויזיה, מקריאה, מדוגמאות של בני גילם או מן האתגר שבפגישה מקרית ברחוב. יש שלמדו את הידוע להם באמצעות פולחן חניכות לקראת כניסתם לכנופיית רחוב או לבית-חולים, למערכת עיתון עירוני, לחנותו של שרברב או למשרד ביטוח. (איוואן איליץ', ביטול בית הספר, עמ' 93)

מערכת חינוך טובה צריך שתהיינה לה שלוש מטרות: עליה להעניק גישה למשאבים הקיימים לכל הרוצים ללמוד, בכל זמן בחייהם; לייפות את כוחם של כל הרוצים להתחלק בידע שלהם למצוא את הרוצים ללמוד זאת מפיהם; ולבסוף, לאפשר לכל הרוצים להציג בעיה בפני הציבור להשמיע את קולם ברבים. (איוואן איליץ', ביטול בית הספר, עמ' 97)

התעשיה הקיפה את בני האדם במוצרים, שרק המומחים זכאים להבין את פעולתם הפנימית. ההדיוט נרתע מן הנסיון להבין מה גורם לו לשעון שיתקתק, לטלפון שיצלצל או למכונת הכתיבה שתפעל, מחמת האזהרה שהחפץ יישבר אם ינסה זאת. אפשר לומר לו כיצד פועל רדיו-טרנזיסטור, אבל אין הוא יכול לגלות זאת בעצמו. (איוואן איליץ', ביטול בית הספר, עמ' 102)

אבל שאיפתם של כל ההורים שיימצא אריסטו לאלכסנדר שלהם אינה עשויה להביא אלא מפח-נפש. אנשים המסוגלים גם להאציל מרוחם על תלמידיהם וגם להדגים טכניקה מסוימת הם נדירים כל-כך, וכה קשה להכירם, שאפילו הנסיכים זוכים לרוב בסופיסטן ולא בפילוסוף אמיתי. (איוואן איליץ', ביטול בית הספר, עמ' 112)

הילדים בחוצות ניו-יורק אינם נוגעים לעולם בדבר שלא פותח, תוכנן ונמכר באופן מדעי לפלוני או לאלמוני. אפילו העצים עומדים במקומם משום שמדובר הגנים החליט להעמידם שם. הבדיחות שהילד שומע בטלוויזיה תוכנתו בדמים מרובים. ... הילד העירוני אינו יכול לצפות לדבר הנמצא מחוץ להתפתחותו האפשרית של התהליך המוסדי. אפילו דמיונו מומרץ לייצר מדע דמיוני. הוא אינו יכול להתנסות בהפתעה פיוטית אשר בבלתי-מתוכנן אלא אם כן ייתקל ב"זוהמה", בטעות או בכשלון: קליפת התפוז בתעלת הביוב, השלולית ברחוב, התמוטטות הסדר, התוכנית או המכונה הן נקודות ההמראה היחידות לדמיונו היוצר. (איוואן איליץ', ביטול בית הספר, עמ' 133)

אנו זקוקים עתה לשם, לכנות בו את המוקירים את התקווה יותר מן הציפיות. אנו זקוקים לשם לכנות בו את האוהבים בני-אדם יותר מאשר מוצרים, המאמינים כי: אין אנשים משעממים. / גורלם כרשומות כוכבי שמים הוא. / דבר אין בהם אשר אין בו ייחוד, / וכוכב לא ידמה לכוכב. / אנו זקוקים לשם, לכנות בו את האוהבים את הארץ שעליה יכול אדם לפגוש בחברו, / ואילו חי אדם באפילה / וקנה לו חברים בה-באפילה, / לא היתה האפילה משעממת. (איוואן איליץ', מצטט את "אנשים" מאת ייבגני יבטושנקו, ביטול בית הספר, עמ' 142)

עלינו להיוועץ באמצעים העומדים לרשותנו ולא במשאלות ליבנו.  (ג'ורג' וושינגטון)

למד היטב מה שהכי מעניין אותך בצורה הכי לא ממושמעת, חסרת יראת כבוד ומקורית האפשרית. (ריצ'ארד פיינמן)

יש להעריצם [את הקדמונים] בגלל התוצאות שהצליחו להפיק מן העיקרים המעטים שהיו בידם. ויש לסלוח להם על תוצאות שבהן נכשלו, לא בגלל חוסר כוח השיפוט, אלא בגלל חוסר יתרון הנסיון. (בלז פסקל, הגיגים, מצוטט אצל הגיונות ודעת – העולם הקדמון ותרבות יוון מאת אריה בראון, עמ' 10)

שמעתי: תיות היה הראשון שהמציא מספר וחשבון והנדסה ואת חכמת התכונה וגם את הכתב. בזמן ההוא היה תמוז מלך על כל ארץ מצרים. אליו הלך תיות הציג בפניו את אומניותיו, ובקש להורותן גם לשאר המצרים. הלה שאל לתועלת שבכל אחת מהאומנויות. ובשעת ההסברה גינה ושיבח את הדברים כפי שהם נתקבלו או לא נתקבלו על דעתו. ומספרים שלגבי כל אומנות ואומנות העלה תיות לפני תמוז שיקולים רבים לכאן ולכאן. ואילו כשהגיע אל האותיות אמר תיות: "לימוד זה אדוני המלך יוסיף על חכמתם וכוח זכרונם של המצרים, שכן המצאתיו בחינת סגולה לזכרון וחכמה". והלה אמר: "תיות המעולה שבאמנים, לא לאותו איש עצמו ניתן ליצור שיטות של אומנות וגם לדון על מנת הנזק והתועלת הצפונה בתוכן לעתידים להזדקק להן, והנה אתה אבי הכתב רוחש חיבה לילדך, ובשל כך ייחסת לו כוח פעולה הפוך ממה שיש בו. שכן יכניס ענין זה שיכחה בנשמות הלומדים אותו, כיוון שהללו שוב לא יאמנו את כוח זכרונם, שמתוך בטחון שיבטחו בכתב, לא יהיו עוד נזכרים מבפנים, מכוח עצמם, אלא מבחוץ מכוח דפוסים שאינם משלהם עצמם; לא המצאת אפוא סגולה לכוח הזכרון אלא להזכרה; וחכמה מדומה, לא אמיתית, הנך מקנה לתלמידיך. שכן לכשיוודעו להם דברים הרבה בלא הוראה, יהיו בעיניהם מרבי דעת, בעוד שעל-פי הרוב יהיו חסרי דעה; וקשה תהיה חברתם, כיוון שיהיו חכמים לכאורה, ולא חכמים".  (אפלטון, פידרוס 418, מצוטט אצל הגיונות ודעת – העולם הקדמון ותרבות יוון מאת אריה בראון, עמ' 11)

אמנות נבדלת מן המדע, כהיבדל התפיסה המעשית מן העיונית, הטכניקה מן התיאוריה. לפיכך מה שאדם יכול לעשות כשהוא רק יודע מה צריך שייעשה, אינו נקרא בשם אומנות. לאמנות שייך רק זה בלבד, שאפילו אם אנו יודעים אותו בתכלית השלימות עדיין לא קנינו לעצמנו את המיומנות לעשותו. האנאטום ההולנדי קאמפר מתאר בדייקנות רב, מה צריכות להיות תכונותיה של הנעל המעולה. אך וודאי שלא ידע לעשות נעל. (עמנואל קאנט, ביקורת כוח השיפוט ע"מ 122, מצוטט אצל הגיונות ודעת – העולם הקדמון ותרבות יוון מאת אריה בראון, עמ' 13)

למלה הכתובה, פדרוס, יש את התכונה המוזרה הזו, והיא דומה מאוד לציור; מפני שיצורים המצוירים עומדים כמו יצורים חיים, אבל אם שואלים אותם שאלה, הם שותקים. וכך גם המילים הכתובות; אתה עלול לחשוב שהן דיברו כאילו יש להם אינטליגנציה, אבל אם אתה שואל אותן, רוצה לדעת מה הן אומרות, הן תמיד אומרות רק דבר אחד ויחיד, אותו הדבר בדיוק. וכל מילה, כאשר היא נכתבת פעם אחת, קופאת ומתאבנת, ואינה מבחינה בין שמבינים אותה ובין אלה שאינם מתעניינים בה כלל, ואינה יודעת אל מי לדבר ואל מי לשתוק; ואם מתעללים בה, במלה הכתובה או שהיא מושמצת על לא עוול בכפה, היא תמיד זקוקה לאביה מולידה שיעזור לה; כי אין בה כוח להתגונן או לעזור לעצמה. (אפלטון, פידרוס, d-e275)

אל נא תדאג להיות ללא משרה; דאג מעל לכל להיות מתאים לתפקידך. אל נא תדאג שאין מבחינים בך; דאג לעשות דבר מובחר. (קונפוציוס)

התרופה גורמת להאריך את הגסיסה. (פלוטרכוס)

אילו היית שואל את האנשים מה הם רוצים הם היו מבקשים סוס טוב יותר. (הנרי פורד)

לפעמים אמרה קצרה כוללת חוכמה רבה. (סופוקלס)

טובין הנרכשים בהונאה לעולם אינם מביאים תועלת לזמן רב. (סופוקלס)

אין זה אסון להיות בלתי מוכר על ידי אנשים, אך זו צרה לא להכיר בערכם. (קונפוציוס)

שלא במקצוע קבוע אין עבודתו של אדם מביאה אלא פירות מקריים וארעיים, ויותר משהוא עובד הוא מתבטל. (ריצ'רד בקסטר, מצוטט בהאתיקה הפרוטסטנטית ורוח הקפיטליזם מאת מקס ובר, עמ' 79)

התגבר על כעסך. (כילון איש ספרטה)

מי שחושב כי המעבידים אינם מאורגנים, איננו מכיר את העולם ואת הנושא. (אדם סמית, עושר העמים)

השקידה על בטחון חיים כלכלי הוא לבעל האמצעים עיקר גדול בכל השקפת חייו והנהגתם, ולמוד נסיון הוא בכך. (מקס ובר, הפוליטיקה בתורת מקצוע, עמ' 20)

לנהל ענין בהצלחה בשביל מבקשי טובת הנאה הוא מגופי אומנותו של עורך הדין המנוסה. (מקס ובר, הפוליטיקה בתורת מקצוע, עמ' 33)

אם תהיה איפוא חכם, בני, יהיו הכל ידידיך והכל קרוביך, שהרי תהיה מועיל וטוב, ואם לא, איש לא יהיה ידידך, אף לא אביך ואמך ובני ביתך. (אפלטון, ליסיס, שלוש שיחות על ידידות ואהבה, עמ' 35)

והשב נא לי, מנכסנוס, על שאלתי. שהריני משתוקק מימי נעורי לרכוש אחד, כדרך שכל אחד משתוקק לדבר אחר. הלא זה משתוקק שיהיו לו סוסים, זה לכלבים, זה לזהב וזה לכיבודים. ואילו אני אדיש כלפי דברים אלה, אך להוט ביותר לקנות לי ידידים, ואעדיף ידיד טוב על הטוב שבשלווים או הטוב שבתרנגולים, ובחיי זיוס, אעדיפנו גם על פני סוס ועל פני כלב; ובחיי הכלב! דומני שתחת כל זהבו של דריווש בחר אבחר בחבר, ואפילו תחת דריווש עצמו! עד כדי כך הנני חובב חברים. (אפלטון, ליסיס, שלוש שיחות על ידידות ואהבה, עמ' 36)

המנסה להשיג את היפה, אף כשלונו יהיה דבר יפה! (אפלטון, פידרוס, שלוש שיחות על ידידות ואהבה, עמ' 214)

שכן, פידרוס, יש בה בכתיבה צד נורא כדלהלן, ובו הוא ממש דומה לאמנות הציור. הרי גם יצירותיה של זו מתייצבות לפניך כאילו יש בהן משום חיים, ואולם כשתשאל אותן כל שאלה, תחרשנה בחגיגיות רבה. הוא דינו של חיבור; אתה מדמה בנפשך שהוא מדבר מתוך תבונה, ואולם לכשתשאל אותו על כל דבר מדבריו, מרצונך לעמוד על פירושו של הכתוב, הרי הוא מציין לך תמיד אותו הדבר עצמו. ויתר על כן: לאחר שייכתב, יתגלגל כל חיבור בעולם כולו, ובמידה שווה יימצא בידיהם של המבינים ובידי אנשים שאין הוא יאה להם; ואיננו יודע לענות, לא למי שראוי לתשובה ולא לאחרים. ושעה שמוצאים בו דופי ומגנים אותלו שלא בצדק, זקוק הוא תמיד לאביו שיבוע לעזרתו, והוא עצמו אינו מסוגל להתגונן ולהיחלץ מן הצרה. (אפלטון, פידרוס, שלוש שיחות על ידידות ואהבה, עמ' 217)

הכרת תודה כמוה כצמח הפורח על אדמה המושקית על ידי התועלת. (אדואר אריו, רשימות ואמירות)

פעולה היא שלילת כל האפשרויות מלבד אחת. (אדואר אריו, רשימות ואמירות)

באמנות, כמו בכל שטח אחר, השלמות מושגת באמצעות פשטות קיצונית. (אדואר אריו, רשימות ואמירות)

השאלה "למה?" כמעט תמיד נשמעת כמו ביקורת. (ג'ון מ' גוטמן, שבעת העקרונות לנישואים מאושרים, עמ' 148)

והיזהר שלא תתחרט ביום מן הימים על מה שנתפרסם עכשיו שלא כראוי. השמירה הטובה מכל היא - שלא לכתוב, אלא ללמוד בעל-פה; הרי אי אפשר למנוע שמה שנכתב, אף יגיע לידי פרסום. מטעם זה מעולם לא כתבתי דבר באותם העניינים, ואין - אף לא יהיו - כתבים של אפלטון; מה שברגיל נקרא כך, אינו אלא של סוקרטס שנעשה "יפה וצעיר". יחזק לבך ושמע בעצתי; ואת מכתבי זה קרא-נא פעמים מספר ושרפנו לאחר מכן! (אפלטון, האיגרת השניה אל דיוניסיוס, כל כתבי אפלטון כרך ה', עמ' 35)

אין דרך טובה יותר להתכבד על הבריות מאשר להצטיין באמת באותו מקצוע, שאדם רוצה להיראות כמצטיין בו. (קסנופון, זכרונות, עמ' 37)

במחיר העמל מוכרים לנו האלים את כל הדברים הטובים. (איפיכארמוס, מצוטט אצל זכרונות מאת קסנופון, עמ' 45)

אם ברצונך למצוא חן בעיני האלים, עליך לשרת את האלים; אם ברצונך להיות אהוב על ידידיך, עליך להיטיב עם ידידיך; אם משתוקק אתה להתכבד על-ידי אחת מן המדינות, עליך להביא תועלת לאותה מדינה; אם חפצך שכל יוון תעריץ אותך בשל טוביותך, עליך לנסות להביא ברכה ליוון; אם תרצה, שהאדמה תתן לך פירותיה בשפע, עליך לעבוד את האדמה. (קסנופון, זכרונות, ספר שני, עמ' 47)

הרי אין זה דבר קל למצוא עבודה, שלא תהיה עליה ביקורת. הן קשה לעשות דבר בלי משגה, ואפילו מי שאיננו שוגה, קשה לו להימלט ממבקרים נקרנים. מסופקני, אם גם בעבודתך הנוכחית נקל לך להימלט מתרעומת. עליך, איפוא, להשתדל להתרחק מן הקנטרנים, ולשחר אדיבים; לקבל על עצמך כל מה שביכולתך לעשות, ולהימנע ממה שלמעלה מכוחותיך; ובכל מה שתעשה, לעבוד במיטב כשרונך ובמסירות גמורה. זוהי, לדעתי, הדרך העשויה לשמרך מתרעומות ככל האפשר, ולהבטיח לך סיוע בשעת מבוכה, נוחות ושלווה בחייך, ומילוי צרכיך לעת זקנה. (קסנופון, זכרונות, ספר שני, עמ' 76)

מי שניכר בו, שהוא מיטיב מחבריו לדעת מה צריך לעשות, לו יהיו האחרים מוכנים ביותר לציית. (קסנופון, זכרונות, ספר שלישי, עמ' 86)

היזכר נא בבני-אדם אחרים הידועים לך, שדרכם לדבר ולפעול בעניינים שאינם מבינים בהם: כסבור אתה שדרכם זו מביאה להם שבח או גנאי, הערצה או בזיון? היזכר גם באלה, שמבינים מה שהם אומרים ועושים, ותמצא, כמדומה לי, שבכל מפעל ומפעל הזוכים לשם טוב ולהערצה הם מבעלי הידיעות הרחבות ביותר, ואילו הידועים לגנאי ולחרפה הם מן הבורים הגמורים. אם הנך שואף לשם טוב ולהערצה במדינה, השתדל לקנות דעת ככל האפשר בעניינים שאתה רוצה לפעול בהם. (קסנופון, זכרונות, ספר שלישי, עמ' 101)

ובכן, האם גם סל-האשפה נאה הוא? כן בחיי; ומגן של זהר מכוער הוא, אם האחד מהם עשוי באופן נאה למילוי תפקידו, והשני באופן גרוע. (קסנופון, זכרונות, ספר שלישי, עמ' 105)

החיבור הזה לא חברתיו ללמד לבני האדם את אשר לא ידעו, אלא להזכירם את הידוע להם כבר ומפורסם אצלם פירסום גדול. כי לא תמצא ברוב דברי, אלא דברים שרוב בני האדם יודעים אותם ולא מסתפקים בהם כלל, אלא שכפי רוב פרסומם וכנגד מה שאמתתם גלויה לכל, כך ההעלם מהם מצוי מאד והשכחה רבה. (משה חיים לוצאטו, מסילת ישרים, הקדמה)

כדי להיות יעילים עלינו להסתיר את כוונותינו. (ניקולו מקיאוולי, דיונים על ליוויוס)

מה פירושו להיות אדם מפורסם? היתרון להיות מוכר על ידי אנשים שעליהם אינך יודע דבר, ושבהם אין לך כל עניין. (ג'ורג' ביירון)

כל מי שמבקש את האמת, לא יתקדם על ידי לימוד כתביהם של קודמיו וקבלה פשוטה של דעתו הטובה עליהם. כל מי שלומד יצירות מדעיות חייב, אם הוא רוצה למצוא את האמת, להפוך את עצמו למבקר על כל דבר שהוא קורא. עליו לנתח ניסויים והסברים בדיוק רב ביותר ולבחון אותם מכל הזוויות וההיבטים. (אבן אל-היית'ם, מצוטט במדע ואיסלאם מאת במדע מאת אשן מאסוד)

המקצוענות היא מחלה הפוגעת בבני אדם באמצעות מיומנותם ומשעבדת אותם. (כריסטיאן בובה, הבלתי ניתנים להפרדה)

דברים מועטים באים על סיומם המוצלח באמצעות תשוקה נמהרת ופזיזה. (תוקידידס)

אם הזקתי לכם רבות כאויב, הרי מן האפשר הוא שאהיה לכם לתועלת רבה כידיד. (אלקביאדיס, מצוטט בתולדות מלחמת פלופוניס מאת תוקידידס, ספר שישי צ"ב)

המפתח לאושר: למצוא את העיסוק המתאים ביותר לכל אחד מאיתנו, ואת ההזדמנות לעסוק בו. (ג'ון דיואי)

אין בנמצא אנשים כסילים, אווילים ושמרנים, וכתוצאה מסוכנים כחיות פרא, כמו אלה שאנו מכנים אנשי רוח. (אוקטב מירבו)

לא ניתן להסביר יצירת אמנות כפי שמוכיחים אמת גאומטרית. (אוקטב מירבו)

אין מדובר עוד ביצירה יפה; צריך לדעת לעשות פרסומת טובה. (אוקטב מירבו)

הנה אנו נמצאים בעידן הפרסומת; הכישרון אינו אומר דבר והאמנות איננה חשובה. (אוקטב מירבו)

לעבודה יש כמעט תמיד שני צדדים, היא כובלת ומעיקה, אך גם מקור לעניין, יציבות והשתלבות בחברה. (סימון דה בובואר)

ההון הוא אך ורק פרי העבודה, ומעולם לא היה יכול להתקיים אילו העבודה לא הייתה קיימת. (אברהם לינקולן)

אין דבר קל מאשר להתקשות לעשות דבר שלא מתוך רצון. (פיתגורס)

עצה מתקבלת בתודה לעתים רחוקות, ואלה החסרים אותה אוהבים אותה פחות מכל. (פיליפ סטנהופ)

הנימוסים משמשים כעיטור לידע וסוללים את דרכו אל העולם. (פיליפ סטנהופ)

אף פעם אל תנסה להיראות יותר מלומד מהאנשים הסובבים אותך. לבש את החוכמה שלך כאילו הייתה שעון כיס ושמור אותה מוסתרת. אל תוציא אותה כדי לספור את השעות, אך הענק את הזמן כשמבקשים אותו. (פיליפ סטנהופ)

לפיכך הגיעו דברים לידי כך, שערכו של אדם לאדם כמעט אבד ובטל [...] השיבה פנה הדרה, כי הנער שעדיין לא העלה חתימת-זקן יודע מתוך הספרים יותר משהזקן יודע מן הנסיון. (משה מנדלסון, ירושלים: כתבים קטנים בענייני יהודים ויהדות, עמ' 106, מצוטט אצל האפולוגיה של מנדלסון מאת אלי שיינפלד, עמ' 57)

היעילות הגבוהה ביותר מושגת בהתאגדות ספונטנית של אנשים חופשיים. (וודרו וילסון)

גדולה התועלת שמפיקים הנבונים מהכסילים מהתועלת שמפיקים הכסילים מהנבונים. כי הנבונים נזהרים שלא לשגות את שגיאותיהם של הכסילים אבל הכסילים לא לומדים ממעשיהם הנבונים של הללו. (מרקוס פורקיוס קאטו קנסוריוס)

מה רב מספרם של בני האדם שחדלו מלנסות, בעוד שעם קצת יותר סבלנות ומאמץ יכלו לנחול הצלחה. (אלברט האברד)

נסה להיות מאושר בעבודתך, או שלא תדע לעולם מהו אושר. (אלברט האברד)

כדי להימנע מן הביקורת, אל נא תעשה ואל נא תאמר דבר. (אלברט האברד)

האדם היחיד שמרוויח כסף במירוצי סוסים, הוא מי שרץ אחריהם עם יעה ומטאטא. (אלברט האברד)

כישלון הוא הצלחה אם לומדים ממנו. (מלקולם פורבס)

אין גבול למה שאדם יכול לחולל אם לא חשוב לו מי יקבל את הקרדיט. (הארי טרומן)

מנהיגות היא עמדה מצוינת לשכנע אנשים לעשות דברים שעמוק בליבם הם יודעים שהם צריכים לעשות אותם, אבל לא בא להם. (הארי טרומן)

דברים רבים נראים לא אפשריים מפני שאין אנו מנסים. (אנדרה ז'יד, אוטוביוגרפיה)

טעות היא פתח לתגלית. (ג'יימס ג'ויס)

ההתכנסות יחד היא התחלה. ההישארות יחדיו היא התקדמות. העבודה יחד היא הצלחה. (הנרי פורד)

סוד ההצלחה הוא דבקות במטרה. (בנימין ד'יזראלי)

אל תסתמך על עושרך, אלא על התנהגותך. (פובליליוס סירוס)

ראה באסונו של הזולת את מה שממנו עליך להימנע. (פובליליוס סירוס)

לעולם אל תבטיח מה שאין בכוחך לבצע. (פובליליוס סירוס)

טיפשי לפחוד ממה שאינך יכול להימנע. (פובליליוס סירוס)

עלינו לחשוב היטב על מה שיש להחליט, פעם אחת ולתמיד. (פובליליוס סירוס)

לעתים קרובות התחרטתי על דבריי, אך לא על שתיקתי. (פובליליוס סירוס)

מוטב ללמוד מאוחר מאשר לעולם לא. (פובליליוס סירוס)

לא כל שאלה ראויה לתשובה. (פובליליוס סירוס)

לעולם אל נא תשמח בצרתו של הזולת. (פובליליוס סירוס)

איש אינו יודע מה שביכולתו לעשות עד שהוא מנסה זאת. (פובליליוס סירוס)

דבר אינו יכול להתבצע בפזיזות ובתבונה בעת ובעונה אחת. (פובליליוס סירוס)

ואמנם, הזריזות והקלות שבעשייה אינן מקנות ליצירה כובד של קיום ולא יופי של דיוק. אך הזמן הניתן בהלוואה לעמל שיצירה מוחזר במילואו בקיומה הממושך של היצירה. (פלוטרכוס, חיי אישים, אנשי יוון, פיריקלס, עמ' 160)

הזמן 'אין יקר ממנו לאדם השואף לגדולות'. (פלוטרכוס, סירטוריוס, ו' מצוטט אצל חיי אישים מאת פלוטארכוס, אנשי יוון, פיריקלס, עמ' 168)

ליצירה בלי פגם אל יצפה אדם, / כי לא תהיה כזאת, ואין, ולהד"ם. (אלכסנדר פופ, מסה על הביקורת)

שנינה טובה תציג אמת שכבר ניסוה; / תוכנה ישן, מוכר – אך חידושה: ניסוח. (אלכסנדר פופ, מסה על הביקורת)

ההבדל בין חובבן למקצוען הוא שחובבן יתאמן עד שהוא יצליח, ומקצוען יתאמן עד שהוא לא יוכל יותר לטעות. (ג'ולי אנדרוז)

הדבר שמספרים על תאליס איש מיליטוס למשל, הריהו המצאה בחכמת-הכספים [מיחסים את המעשה לו כאות לחכמתו, אבל יש בו משום חשיבות כוללת]. כשגינו אותו על עניותו כראיה על חוסר-התועלת שבפילוסופיה, אומרים עליו שהכיר מאותו הכוכבים שתהיה ברכה בזיתים, ובעוד חורף השיג קצת כסף ונתן ערבונות בעד כל בתי-הבד במיליטוס וכיאוס; לקח אותם בשכר קטן שהרי לא התחרה בו מישהו. כשבא המסיק ונתבקשו פתאום [בתי בד] רבים בזמן אחד, השכיר אותם בכל סכום שרצה. כך אסף כסף הרבה והראה שקל לפילוסופים להיות עשירים אם ירצו, אבל אין זו שאיפתם. (אריסטו, פוליטיקה א', פרק י"א. מול 1259a)

כאשר אתה מסיר את מה שאין בכוחך לעשות, מה שנשאר הוא מה שאתה חייב לעשות. (רוברט היינליין)

המנהגים אומרים לאדם מי הוא, לאן הוא שייך ומה עליו לעשות. מנהגים לא הגיוניים עדיפים על לא כלום. בני האדם לא יכולים לחיות יחדיו בלעדיהם. מנקודת מבט אנתרופולוגית, ה'צדק' הוא החיפוש אחר מנהגים ברי־ביצוע. (רוברט היינליין, אזרח הגלקסיה, עמ' 111)

חשוב על כך שוב! אם אתה לא מבין את זה, ואת החוקים שתחתיהם זה יבוצע אל תחתום! - לא משנה כמה רווחים נדמה לך שזה יביא. עצלנות ולהיטות יתר יכולות להרוס סוחר. (רוברט היינליין, אזרח הגלקסיה, עמ' 246)

מוטב להיכשל כישלון נעלה מאשר להצליחה הצלחה מגונה. (ליאו שטראוס, ירושלים ואתונה - מבחר כתבים, ירושלים ואתונה - כמה הרהורים מקדימים, עמ' 285)

.Successful investing is anticipating the anticipations of others
השקעה מוצלחת היא לצפות את הציפיות של אחרים. (ג'ון מיינרד קיינס, בריטיש אקונומיסט, עקרון תחרות היופי הקיינסיאנית המתוארת בפרק 12 של התיאוריה הכללית של תעסוקה, ריבית וכסף)

כדי שהאופרה תהיה נסבלת יותר, יש להרבות בבלט, ולקצר את חצאיותיהן של הרקדניות. (ז'אן לה-רון ד'אלמבר)

קריאה רבה מדי עלולה לחנוק את הגאוניות. (ז'אן לה-רון ד'אלמבר)

כדי לשמוח באושרנו, שאותו אנו מחפשים לשווא, יש להעדיף את החוכמה על הגאוניות, את ההערכה על ההערצה, ואת הטעם הטוב על התהילה. (ז'אן לה-רון ד'אלמבר)

אנו משחירים את פניה של הקדמה, כאשר אנו מזלזלים בערכה של התמורה שבכוחה להעניק לנו. (ז'אן לה-רון ד'אלמבר)

התכנית המודרנית, כמו שהבינו אותה בייקון, דקרט והובס, תובעת שהאדם יהיה לאדון ובעלים של הטבע, או שהפילוסופיה או המדע יחדלו להיות תאורטיים ביסודם. (ליאו שטראוס, ירושלים ואתונה, עמ' 353)

נדמה כאילו הובילה אותנו הקדמה אל פי התהום, ושלפיכך מן ההכרח שנשקול חלופות במקומה. למשל, להיעצר במקום שבו אנו עומדים, או אם יהיה זה אפשרי, לחזור. חזרה היא הוראת המילה תשובה. (ליאו שטראוס, ירושלים ואתונה, עמ' 384)

לאחר כמה דורות, התברר שרק מקצת מהפילוסופיה והמדע החדשים היו מוצלחים, אפילו מוצלחים מאד. איש לא יכול להטיל ספק בהתפתחויות הללו [למשל, הפיזיקה הניוטונית], אבל רק מקצת מהמדע או מהפילוסופיה החדשים הצליחו. ואז קם ונוצר ההבדל הגדול שבין הפילוסופיה ובין המדע, הבדל שידוע לכולנו. המדע הוא החלק המוצלח של הפילוסופיה או המדע המודרניים, והפילוסופיה היא החלק הלא מוצלח - השיירים. לפיכך המדע מכובד מהפילוסופיה. (ליאו שטראוס, קדמה או חזרה? ירושלים ואתונה, עמ' 394)

המדע המודרני אינו עולה בשום פנים על המדע היווני, כשם שהשירה המודרנית אינו עולה על השירה היוונית. (ליאו שטראוס, קדמה או חזרה? ירושלים ואתונה, עמ' 395)

העובדות, אם הן מובנות מתהליכים היסטוריים, אכן אינן מלמדות אותנו דבר על ערכים. התוצאה של נטישת העקרון המוסרי גופא היתה, ששיפוטי ערך איבדו כל תמיכה אובייקטיבית. אם לנסח זאת בבהירות הדרושה - אף שאנו יודעים זאת מתוך לימוד מדעי החברה - ערכי הברבריות והקניבליזם ראויים להגנה כמו ערכי הציביליזציה. (ליאו שטראוס, קדמה או חזרה? ירושלים ואתונה, עמ' 396)

מאושר הוא האדם המוצא ידיד אמת, והמאושר שבאדם הוא מי שמוצא באשתו ידידת אמת. (פרנץ שוברט)

אישה תקנה כתר יהלומים ותתרץ זאת בכך שחסכה בהוצאות של כובע. (ג'רום ק. ג'רום, שלושה בבומל)

מרבית האנשים מניחים את ילדותם בצד כאילו הייתה כובע משומש. רק מי שבגר ובכל זאת נשאר קצת ילד, הוא בן אדם. (אריך קסטנר)

לעתים קרובות ציידי הברבורים השחורים הללו מרגישים בושה, או שגורמים להם להרגיש כך, על שום שהם לא תורמים תרומה. "בגדתם באנשים שתלו בכם ציפיות גבוהות", נאמר להם, והדבר מגביר את תחושת האשמה. (נסים טאלב, הברבור השחור, עמ' 139)

תקוותי הגדולה היא לראות יום אחד שהמדע ומקבלי ההחלטות מגלים שוב את מה שהקדמונים ידעו תמיד, כלומר שהמטבע היקר ביותר שלנו הוא כבוד. (נסים טאלב, הברבור השחור, עמ' 139)

אכן, בידינו תיעוד היסטורי מועט מאוד על אנשים שהשיגו משהו יוצא דופן ללא הערכת עמיתים כזו, אך בידינו החופש לבחור את העמיתים שלנו. אם נביט בהיסטוריה של הרעיונות, נראה שמדי פעם נוצרו אסכולות של מחשבה המייצרות עבודות יוצאות דופן שאינן מקובלות מחוץ לאסכולה. אנו שומעים על הסטואיקנים, על הספקנים האקדמיים, על הציניקנים, על הספקנים הפירוניים, על האיסיים, על הסוריאליסטים, על הדדאיסטים, על האנרכיסטים, על ההיפים, על הפונדמנטליסטים. האסכולה מספקת לאדם בעל רעיונות יוצאי דופן ואפשרות דחוקה לגמול, למצוא חברה וליצור עולם בזעיר אנפין המבודד מאחרים. חברי הקבוצה יכולים להיות מוחרמים ביחד - וזה טוב יותר מאשר להיות מוחרם לבד. (נסים טאלב, הברבור השחור, עמ' 144)

לסיכונים שלהם אין קשר למה שאפשר לצפות לו בידיעה שהעסק הוא קזינו. שכן מתברר שארבעת ההפסדים הגדולים ביותר שאירעו או כמעט אירעו לקזינו התרחשו לחלוטין מחוץ למודלים המתוחכמים שלהם. ראשית, הם הפסידו בערך 100 מליון דולר בגלל מופע מרכזי שבו אמן מבצע, שלא היה לו תחליף, נעשה לבעל מום בשל התקפת טיגריס [המופע, זיגפריד ורוי היה מוקד משיכה חשוב בלאס וגאס]. הטיגריס גודל על ידי המבצע ואפילו ישן איתו בחדר השינה; עד אז; איש לא חשד שהחיה החזקה תפנה נגד אדונה. בניתוח תרחישים, הקזינו אפילו חשב על כך שהחיה תזנק אל הקהל, אבל איש לא התקרב לרעיון שצריך לבטח מפני מה שאכן קרה. שנית, קבלן ממורמר נפצע במהלך הבניה של אגף במלון. הוא נעלב כל כך מההסדר שהציעו לו שניסה לפוצץ את הקזינו. תוכניתו היתה להניח חומרי נפץ סביב עמודי התמיכה במרתף. מובן שהנסיון סוכל [אחרת... לא היינו נמצאים שם], אבל אני הצטמררתי למחשבה שאני אולי יושב על ערמה של דינמיט. שלישית, בתי קזינו חייבים למלא בשביל רשות המסים טופס מיוחד המתעד את רווחיו של מהמר, אם הם עולים על סכום מסוים. העובד שהיה אמור לשלוח את הטפסים החביא אותם במקום זאת, מסיבות בלתי מוסברות לחלוטין, בקופסאות מתחת לשולחן שלו. הדבר נמשך שנים מבלי שאיש הבחין שמשהו לא כשורה. באמת לא היה אפשר לחזות את הימנעות העובד ממשלוח המסמכים. כיוון שהפרות חוקי המס [ורשלנות בתשלום מס] הן עברות חמורות, הקזינו עמד בפני אובדן רישיון ההימורים שלו. מן הסתם, בסופו של דבר הם שילמו קנס מפלצתי [הסכום לא פורסם], שהיה הדרך הממוזלת ביותר להחלץ מהבעיה. רביעית, היה שם שטף של אירועים מסוכנים אחרים, כמו חטיפת בתו של בעל הקזינו. כדי להשיג את הסכום לתשלום הכופר, הוא נאלץ הפר את חוקי ההימורים ולהכניס את ידו לכספות הקזינו. (נסים טאלב, הברבור השחור, עמ' 186)

כדי להיות מנהל לא צריך אונות קדמיות מפותחות מאוד, אלא שילוב של קסם אישי, יכולת לסבול שעמום ויכולת לתפקוד שטחי לפי לוח זמנים לחוץ. (נסים טאלב, הברבור השחור, עמ' 229)

שיחות אגביות ומקריות במסיבות קוקטייל מובילות לרוב לפריצות דרך גדולות - לא התכתבויות יבשות או שיחות טלפון. לכו למסיבות! אם אתם מדענים, תשתמשו במקרה הערה שעשויה להצית מחקר חדש. (נסים טאלב, הברבור השחור, עמ' 279)

אתם מפסיקים להיות רגישים לעלבונות, במיוחד אם אתם מלמדים את עצמכם לדמיין שהאדם הפולט אותם הוא סוג של קוף רעשני בעל שליטה עצמית מועטה. פשוט שמרו על שלוותכם, חייכו, התמקדו בניתוח הדובר ולא המסר, ותנצחו בויכוח. מתקפה אד הומינם נגד אינטלקטואל, לא נגד רעיון, מחמיאה ביותר. היא מעידה כי לאדם שמולכם אין דבר נבון יותר לומר על המסר שלכם. (נסים טאלב, הברבור השחור, עמ' 361)

אני מעדיף בהרבה אומנות מתוחכמת, המבוססת על תכסיסים, על פני מדע כושל המחפש ודאויות. (נסים טאלב, הברבור השחור, עמ' 365)

קשה להפסיד במשחק שאת חוקיו קבעתם בעצמכם. במונחי ברבורים שחורים, פירוש הדבר שאתם חשופים לבלתי סביר רק אם אתם מניחים לו לשלוט בכם. אתם תמיד שולטים במה שאתם עושים; הפכו זאת למטרתכם. (נסים טאלב, הברבור השחור, עמ' 382)

קשה לנבא, בייחוד לגבי העתיד. (יוגי ברה, מצוטט אצל הברבור השחור מאת נסים טאלב, עמ' 192)

אפשר לראות הרבה דברים פשוט מצפייה בהם. (יוגי ברה, מצוטט אצל הברבור השחור מאת נסים טאלב, עמ' 268)

צריך להיזהר מאוד אם אינכם יודעים לאן אתם הולכים, משום שאולי לא תגיעו לשם. (יוגי ברה, מצוטט אצל הברבור השחור מאת נסים טאלב, עמ' 278)

יש כמה אנשים, שאם הם עדיין אינם יודעים, כבר אי אפשר לספר להם. (יוגי ברה, מצוטט אצל הברבור השחור מאת נסים טאלב, עמ' 280)

הידרדרות האסכולות הפילוסופיות היא תוצאה של האמונה השגויה שאפשר להתפלסף בלי הכורח להתפלסף הנובע מבעיות שמחוץ לפילוסופיה... השורשים של בעיות פילוסופיות אמיתיות תמיד נטועים מחוץ לפילוסופיה והן מתות אם שורשיהן נרקבים... אלה נשכחים בקלות על ידי פילוסופים ש"חוקרים" פילוסופיה במקום לחצי בעיות לא פילוסופיות יהיו אלה שידחפו אותם לעסוק בפילוסופיה. (קרל פופר, מצוטט אצל הברבור השחור מאת נסים טאלב, עמ' 373)

תענוג בעבודה עושה אותה מושלמת. (אריסטו)

מאזן המתנות שכוכבים מקבלים, מול תג המחיר הגבוה של תחזוק המותג האישי; את סכומי הכסף העצומים שידוען יכול להרוויח תמורת מאמץ כמעט אפסי, ואת הסכומים העצומים לא פחות שיש לבזבז כדי לשמור על רמת פרטיות וביטחון שמרביתנו רואים כמובנת מאליה. (מארק האריס)

לאנשים קטנים קשיים קטנים, לאנשים גדולים קשיים גדולים. (פתגם סיני)

אין לנפש סוד שההתנהגות לא מגלה. (פתגם סיני)

למי שיודע להסתפק במועט יהיו תמיד כל צרכיו. (לאו דזה)

אנשים מאושרים אינם ממהרים. (פתגם סיני)

אין שום דבר מופרך עד כדי כך שההרגל אינו הופך אותו למקובל. (ארסמוס מרוטרדם)

ככל שהאהבה מושלמת, כך גדל השיגעון והאושר הופך לרגיש. (ארסמוס מרוטרדם)

עשבים שוטים גדלים תמיד. (ארסמוס מרוטרדם)

מי שיודע לחיות עם עצמו איננו משתעמם. (ארסמוס מרוטרדם)

מי שרודף אחרי שני ארנבים בעת ובעונה אחת אינו תופס דבר. (ארסמוס מרוטרדם)

אדם אינו נולד אדם. הוא נעשה כזה. (ארסמוס מרוטרדם)

הלבוש עושה את האדם. (ארסמוס מרוטרדם)

כל ההבדל בין משוגע לבין חכם הוא שהראשון מציית לתשוקותיו והשני מציית להיגיון. (ארסמוס מרוטרדם)

ארוחה היא תפלה אם אינה מתובלת בקורטוב של שיגעון. (ארסמוס מרוטרדם)

כאשר היה לי קצת כסף קניתי ספרים, ואם נשאר משהו קניתי מזון ובגדים. (ארסמוס מרוטרדם)

לצחוק על כל מה שקורה או כל מה שנאמר זה טיפשי. לא לצחוק על דבר זה אווילי. (ארסמוס מרוטרדם)

מוטב להיות משוגע שבאדם מאשר לרצות להיות חכם בעולם של משוגעים. (ארסמוס מרוטרדם, שבחי הסכלות)

החנופה היא הדבש והתבלין של כל הקשרים בין אנשים. (ארסמוס מרוטרדם, שבחי הסכלות)

אין בנמצא דבר טיפשי יותר מאשר להתייחס ברצינות לדברים חסרי חשיבות. (ארסמוס מרוטרדם, שבחי הסכלות)

ישנם אנשים בעלי אופי כה קשה, שאותם כה קל להכעיס, עד כי ייטב לנו אם נתעלם מהם כליל. (ארסמוס מרוטרדם, שבחי הסכלות)

צריך לייחס למשוגעים תכונה שאין לזלזל בה: הם בלבד כנים וישרים. (ארסמוס מרוטרדם, שבחי הסכלות)

מעטים הם אלה שאינם מהססים לעולם ומעזים לעשות כל דבר. (ארסמוס מרוטרדם, שבחי הסכלות)

הגידו לי, בשם יופיטר, מה בחיים אינו קודר, עגמומי, חדגוני, תפל ומעיק, אלא אם נתבל אותו בתבלין הטיפשות? (ארסמוס מרוטרדם, שבחי הסכלות)

האם יש בכך תועלת לגנות את מעשיהם הרעים של אנשים מבלי לנקוב בשמותיהם? (ארסמוס מרוטרדם, שבחי הסכלות)

אין בנמצא חנפן טוב יותר ממי שמתיימר להיות מבקר כנה. (ארסמוס מרוטרדם, שבחי הסכלות)

ישנם אנשים בעלי אופי כה קשה, שאותם כה קל להכעיס, עד כי ייטב לנו אם נתעלם מהם כליל. (ארסמוס מרוטרדם, שבחי הסכלות)

צריך לייחס למשוגעים תכונה שאין לזלזל בה: הם בלבד כנים וישרים. (ארסמוס מרוטרדם, שבחי הסכלות)

מעטים הם אלה שאינם מהססים לעולם ומעזים לעשות כל דבר. (ארסמוס מרוטרדם, שבחי הסכלות)

האם יש דבר שאליו נמשכים גברים יותר מאשר טיפשות? האם יש בנמצא דבר אותו לא יתירו גברים לנשים תמורת עינוגם? ונשים הרי אינן מענגות אלא באמצעות טיפשותן. (ארסמוס מרוטרדם, שבחי הסכלות)

הטיפשות אחראית לכך שהאישה תנעם לבעלה, הבעל ינעם לאשתו ורוגע ישרור בביתם. (ארסמוס מרוטרדם, שבחי הסכלות)

לא יצליחו להסתירני אפילו אלה המשתדלים בכל כוחם לשים על פניהם מסווה של חכמים – אותם קופים המתקשטים באצטלות ארגמן, ואותם חמורים, המתהדרים בעורו של האריה... טיפשים מטופשים אלה רוצים להתפרסם כחכמים ונבונים, אך כלום אפשר לקרוא להם בשם אחר מאשר 'טיפשו־חכמים'? (ארסמוס מרוטרדם, שבחי הסכלות)

הכוהנים הגדולים הממלאים את מקומו של ישו עצמו? אילו ניסו ללכת בדרכיו, כלומר, לחיות בעוני, בעמל, בלימוד תורה, במוות על הצלב, בבוז לחיים; אילו היו מהרהרים במשמעות תואריהם 'אפיפיור', כלומר אב, ו'קדושתו' – הרי היה גורלם המר ביותר בעולם, שכן מי היה משתוקק להגיע למקומם בכל מחיר, או, לאחר שהגיעו אליו, להגן עליו בחרב, ברעל ובכל מעשה־זדון? כמה יתרונות היו נשללים מכס האפיפיור, אילו נחה עליו, ולו לרגע קט, החוכמה? ... מה היה נשאר אז מכל העושר הזה, הכבוד, השלטון, הניצחונות, המִשׂרות, התרת העבירות, המסים, כתבי המחילה, הסוסים, הפרדים, שומרי הראש, התענוגות? [במילים מעטות תיארתי לפניכם יריד שלם, הר שלם, אוקיינוס שלם של טובות־הנאה]. במקומן היו באים נדודי שינה, תעניות, דמעות, דרשות, תפילות, לימוד, אנחות חרטה ואלף דאגות כבדות אחרות. (ארסמוס מרוטרדם, שבחי הסכלות)

את הכושר להידבר עם בני-אדם ולשאת ולתת איתם ניתן לקנות, ממש כפי שאתה קונה סוכר או קפה, ואני מוכל לשלם בעד כושר זה יותר מאשר בעד כל כושר אחר שתמצא בעולם. (ג'ון ד. רוקפלר, מצוטט אצל כיצד תרכוש ידידים והשפעה מאת דייל קארנגי, עמ' 17)

הפושע הצעיר הממוצע בימינו מלא באגו, והבקשה הראשונה שהוא מבקש, לאחר מעצרו, היא כי יביאו לו את העיתונים בהם מתארים אותו כגיבור. הסיכויים הלא-נעימים שיושיבו אותו בסופו של דבר בכסא החשמלי נראים בעיניו רחוקים, כל עוד הוא יכול להתענג על שפרצופו מוצג לראווה לצד תצלומיהם של שחקן כדור הבסיס הנודע בייב רות, ראש העיר לאגוורדיה, אלברט איינשטיין, הטייס החלוץ לינדברג, המנצח הדגול טוסקאניני, או הנשיא רוזוולט. (א.פ. מאלרוני [לשעבר נציב המשטרה של העיר ניו-יורק], מצוטט אצל כיצד תרכוש ידידים והשפעה מאת דייל קארנגי, עמ' 37)

רבא אמר אם ראית תלמיד שלמודו קשה עליו כברזל בשביל רבו שאינו מסביר לו פנים. (תלמוד בבלי, תענית ח' ע"א)

כל חטא האדם נראה הרבה יותר גרוע דרך ההשלכות מאשר בכוונות. (ריינהולד ניבור)

בן [בנג'מין פרנקלין], זה לא ייתכן. בדעותיך סוטר אתה בלחיו של כל אדם שאינו מסכים עמך. דעותיך כה גבוהות במחירן, עד כי אין איש המוכן לאמצן לעצמו. ידידיך מגיעים לכלל מסקנה כי מוטב להם בלעדיך. ידיעותיך כה רבות, עד כי אין למצוא שום בן-אדם המסוגל ללמד אותך דבר. אכן, שום בן-אדם לא ינסה ללמדך, שכן המאמץ רק יביא לו לאי-נוחות ולעבודה קשה. ובכך, אין כל סיכויים כי אי-פעם תדע יותר משיודע אתה עכשיו - ואין זה הרבה. (חבר של בנג'מין פרנקלין, מצוטט אצל כיצד תרכוש ידידים והשפעה מאת דייל קארנגי, עמ' 125)

קבעתי לעצמי כלל, להימנע מהבעת דברים המנוגדים ישירות לדבריהם של אחרים, ומהשמעת קביעות נחרצות מצידי. אף אסרתי על עצמי לעשות שימוש במילה או בביטוי בלשון שיש בהם כדי לרמוז על דעה מוצקת, כגון המילים 'ללא ספק', 'בוודאי', וכיוצא באלה, ובמקומן אימצתי לעצמי את הביטויים 'אני סבור', 'אני חושש', או 'אני מתאר לעצמי' כי הדבר הוא כך-וכך; או 'נראה לי עתה כי כך הדבר'. כאשר מישהו טען כי אמרתי דבר-טעות, מנעתי מעצמי את העונג ולא סתרתי אותו מיד, ולא הראיתי לו עד כמה דבריו אבסורדיים; ואת תשובתי פתחתי בהערה כי ייתכן שבמקרים מסוימים או בנסיבות מסויימות דעתו אכן תקפה, אולם במקרה הנוכחי נראה לי, או נדמה לי, כי יש הבדל כלשהו, וכן הלאה וכן הלאה. (בנג'מין פרנקלין, מצוטט אצל כיצד תרכוש ידידים והשפעה מאת דייל קארנגי, עמ' 125)

מבחינת תבנית השפה, אפלטון פוסע לצד רועה החזירים המקדוני, וקונפוציוס לצד הפרא צייד הגולגלות מאסם. (אדוארד ספיר, מצוטט אצל האינסטינקט הלשוני מאת סטיבן פינקר, עמ' 14)

גורלם של אלה העוסקים במקצועות הנחותים יותר של החיים לפעול מכוח הפחד מן הרע ולא להימשך אחר הציפייה לטוב דווקא; להיות חשופים לתוכחה בלי תקווה לזכות לשבחים; להיכלם מכישלונות, או להיענש על הזנחה, אף על פי שהצלחה לא הייתה מזכה אותם בתשואות וחריצות לא הייתה מזכה אותם בגמול. בין בני-התמותה האומללים האלה נמצא מחבר המילונים. (סמואל ג'ונסון, הקדמה למילון ג'ונסון, מצוטט באינסטינקט הלשוני מאת סטיבן פינקר, עמ' 109)

ההקלטות של ווטרגייט הן התעתיקים הידועים ביותר והמקיפים ביותר של דיבור אמיתי שראו אור אי פעם. כשהותרו לפרסום האמריקנים הזדעזעו, אף שלא כולם מאותה סיבה. מקצת אנשים - מעטים מאוד - הופתעו מכך שניקסון השתתף בקשירת קשר לשיבוש הליכי משפט. כמה הופתעו מכך שמנהיג העולם החופשי מקלל כמו מלח. אבל דבר אחד שהפתיע את כולם היה איך נראית שיחה רגילה כשכותבים אותה מילה במילה. שיחה, מחוץ להקשרה, היא כמעט בלתי אפשרית להבנה. (סטיבן פינקר, האינסטינקט הלשוני, עמ' 207)

סיכון הוא מה שנשאר אחרי שחשבת שדאגת להכל. (קארל ריצ'רדס, מצוטט אצל הסולידית, 20-שאלות)

תנאי הכרחי לגיבוש דעה מוצקה הוא לנסח בצורה הטובה ביותר את דעתו של הצד שכנגד. (צ'רלי מאנגר, מצוטט אצל הסולידית, 20-שאלות)

השוק מוגדר כמקום שמטרתו הונאת איש את רעהו ורדיפת הממון. (אנכרסיס, מצוטט אצל שבעת החכמים מאת דיוגנס לארטיוס, עמ' 87)

אין לבחון עובדות לאורם של טיעונים, אלא יש לחקור טיעונים לאורן של עובדות; שהרי אין עובדות מתקיימות למען טיעונים, אלא טיעונים למען עובדות. (מיסון, מצוטט אצל שבעת החכמים מאת דיוגנס לארטיוס, עמ' 91)

לעולם אין אנו מקבלים שירות טוב יותר מזה שאנו נותנים לעצמנו. (ז'ילבר ססברון)

אדם הופך למומחה כאשר הדברים שהוא אומר משעממים את הזולת. (ז'ילבר ססברון)

ישנם ספרים קצרים שדורשים חיים ארוכים מאוד כדי להבין אותם כראוי. (פרנסיסקו דה קוודו)

לא שמנו לבנו לעובדה שהיוקרה כה יקרה היא בכסף ואנו חשופים לפרסומת של יוקרה. מה שמעמידים לפנינו אינו מה אתה נותן לכלל אלא באיזו יוקרה אתה זוכה ובכמה תעלה לך זכייה זאת בכסף שיגיע לידיך. (נתן רוטנשטרייך, עיונים בדיוקן של עצמנו, עמ' 245)

אנו צריכים להשתחרר מהתקווה שהים ינוח יום אחד. עלינו ללמוד לשוט עם רוחות חזקות. (אריסטוטלס אונאסיס)

מי שרוצה לחפש פתרונות, אינו בא בטענות. (פתגם צ'כי)

מי שחושב שעוקבים אחריו, הופך להיות מאה פעם מסוכן יותר ממי שעוקבים אחריו למעשה. (ז'אן דיון, מיוחס)

אין סכלות כסכלות מי שיש לו שדות וכרמים אשר בהם יחיה את ביתו, וימכרם לקנות מלבושים יקרים לו ותכשיטים לביתו, וכאשר יבא זמן הקציר ירעב ללחם, כי אין לו שדה לקצור - כן הוא האיש אשר יוציא מעותיו בתכשיטים ולבושים יקרים. (שאול מורטירה, גבעת שאול, מצוטט אצל ילקוט הדעות והמדות, עורך חיים יהודה רות, עמ' רנ"ד)

השלטים המבהיקים והמזוגגים של בתי עסק הם חפצי נוי טובים ומוצלחים יותר מתמונת שמן בטרקלין. (ולטר בנימין)

כדי להכניס את העגלה צריך קודם להכניס את הפרה. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 277)

התשובה הכי טובה היא ההצלחה. (יוסי ג'ינו, מצוטט אצל ג'ינו מעבר לכל דמיון מאת דני דור, עמ' 278)

All you need in this life is ignorance and confidence, and then success is sure.
כל מה שאתה צריך בחיים הוא בורות וביטחון עצמי, ואז ההצלחתך מובטחת. (מארק טוויין)

מדען של ממש אינו אומר מילים קשות, אלא כשאין עומדות לרשותו מילים אחרות. החובבן חושב שאם יאמר מילים מסובכות, יוכיח שהוא מסוגל להבין דברים מסובכים. (הרמל מלוויל)

אנשים מצייתים למי שמסוגל לפקד באופן הטוב ביותר ללא קשר לדרגתו, ונמשכים אליו כמו מחט למגנט. (הרמל מלוויל, המעיל הלבן)

אנו מביאים על עצמנו במו ידינו את רובן של צרותינו. (הרמל מלוויל, המעיל הלבן)

מוטב להיכשל במקוריות מאשר להצליח בחיקוי. (הרמל מלוויל, הות'ורן ומשה שלו)

ארבעים שנה אחרי הקרב קל מאוד למי שלא לחם לתת עצות. (הרמן מלוויל, בילי בוד)

מצא שכל האדם דרכים להשתלט על הזמן ולטפל בו. מחזורים קבועים שבטבע – חילופי אור וחושך, חום וקור, עונות פריחה וכמישה, שינויי פני־ירח, מסעות ירח וכוכבי לכת על רקע ה'גלגל' של כוכבי שבת – התחילו משמשים לבני־אדם 'לאותות ולמועדים ולימים ושנים' [בראשית, א' 14]. (אברהם רגלסון)

לפעמים אתה מפסיד – ולפעמים הקבוצה היריבה מנצחת. (אוטו ריהאגל)

ככל שהניצחון קשה יותר להשגה כך רב יותר האושר שמקבלים ממנו. (פלה)

האדם משתוקק לאתר את גבולות יכולתו. כיוון שהוא מתקרב אליהם, הוא דוחף אותם הלאה והלאה, בדומה לאופק. מכאן עולה, שבכל תחרות של ספורט, האדם, לאמיתו של דבר, מתחרה בעצמו! הוא היריב של עצמו! (ויקטור פראנקל, "הספורט - הסגפנות של ימינו", 1972, מתוך הספר: "הזעקה הלא-נשמעת למשמעות", הוצאת דביר, בתרגום חיים איזק, עמ’ 110)

לא מה שתבקש ממני, זה מה שאני אבקש מעצמי. (לברון ג'יימס)

אתה מחטיא 100% מהחבטות שאתה לא לוקח. (ויין גרצקי, שחקן הוקי)

אני לא סופר כמה כפיפות בטן אני עושה. אני מתחיל לספור רק כשזה כואב. (מוחמד עלי)

הרעיון הוא לא לחסום כל זריקה. הרעיון הוא לגרום ליריב שלך להאמין שאתה מסוגל לחסום כל זריקה. (ביל ראסל, שחקן כדורסל)

לעתים מבלבלים בין מהירות ובין ראיית־הנולד. כשאני מתחיל לרוץ לפני האחרים, נראה שאני מהיר יותר. (יוהן קרויף, שחקן כדורגל)

שחקן הוקי טוב משחק איפה שהדיסקית נמצאת, שחקן הוקי גדול משחק איפה שהדיסקית תהיה. (ויין גרצקי, שחקן הוקי)

כשאתה עם תווית 'הטוב ביותר', אתה רוצה להישאר כך, ואינך יכול לעשות זאת באמצעות בטלה. עליך להמשיך להשתנות. (לארי בירד)

ספורט רציני... הוא מלחמה ללא יריות. (ג'ורג' אורוול)

הצרות לא נפסקות הן רק משתנות. (פיל ג'קסון, מאמן כדורסל)

אנו לא רק צריכות לפתח את יכולותינו הגופניות, אנו רוצות בכך. (ג'יין פונדה)

פעילות גופנית משפיעה על המוח כמו התרופות הפסיכיאטריות החזקות ביותר, רק בלי תופעות לוואי. (טל בן שחר)

ספורט לא מאפשר קיצורי דרך. ככל שתקדישו יותר זמן למה שתעשו, תוכלו להשתפר. (אטיליו קאחה)

כשאדם הולך לקונצרט ושואלים אותו איך היה, הוא אומר 'הנגנים ניגנו יפה'. כששואלים אוהד כדורגל איך היה, הוא אומר 'ניצחנו'. זה ההבדל. (אמיר בן פורת)

לנוכח הבינוניות, האינפנטיליזציה וירידת הסטנדרטים כמעט בכל תחום של פעילות אנושית, הספורט האיכותי מצטייר כמו זירה של הצטיינות תרומית, שדה פעולה של בני חיל עשויים ללא חת. (עפרי אילני)

ככל שאני מתאמן יותר, אני נהיה יותר בר מזל. (ארנולד פלמר, שחקן גולף)

אינטלקטואלים הם ציניים וציניקנים מעולם לא בנו קתדרלה. (הנרי קיסינג'ר, מצוטט בספר Sketchbook מאת מקס פריש, עמ' 230)

תמיד פעלתי לבד. אמריקאים אוהבים את זה מאוד. אמריקאים אוהבים את הקאובוי שמוביל את רכבת העגלה כשהוא רוכב קדימה לבד על סוסו, את הבוקרים שרוכב לבד אל העיירה, הכפר, עם סוסו ותו לא. אולי אפילו בלי אקדח, כי הוא לא יורה. הוא פועל, זה הכל, בכך שהוא נמצא במקום הנכון בזמן הנכון. בקיצור, מערבון. ... הדמות הרומנטית המדהימה הזו מתאימה לי בדיוק כי להיות לבד תמיד היה חלק מהסגנון שלי או, אם תרצו, מהטכניקה שלי. (הנרי קיסינג'ר, ראיון עם אוריאנה פאלאצ'י, נובמבר 1972)

היעדר אלטרנטיבות מנקה את המוח פלאים. (הנרי קיסינג'ר, מצוטט במדור מיוחד: הם גורלם להצליח, טיים, 2 בינואר 1978)

אחרי מלחמת העולם השנייה, ירידת קרנו של הרצון לא נראתה גרועה כל כך, וכעת כוחות אחרים החלישו אותו. הטכנולוגיה הוזילה מוצרים והביאה להתעשרות תושבי הפרוורים, עידוד הביקוש הצרכני נהפך לצורך כלכלי חיוני, ותעשיית פרסום חדשה ומתוחכמת עודדה את כולם לקנות עכשיו ומיד. סוציולוגים זיהו דור חדש של אנשים שפועלים "בהשפעת אחרים", אנשים שהכוח המנחה בחייהם איננו שכנוע מוסרי פנימי, עמוק, אלא דעותיהם של השכנים. (רוי באומייסטר וג'ון טירני, כח הרצון, עמ' 14)

בפסיכולוגיה, תאוריות מבריקות אינן מצרך יקר. אנשים נוטים לחשוב שהתחום מתקדם הודות לתובנות מפתיעות של הוגים, אבל בדרך כלל זה לא כך. העלאת הרעיונות אינה החלק הקשה; לכל אחד יש תאוריה מועדפת המסבירה מדוע אנחנו עושים מה שאנחנו עושים, ולכן פסיכולוגים מסתייגים מאנשים שמתייחסים בביטול לתגליותיהם ואומרים "את זה אפילו סבתא שלי ידעה". בדרך כלל, התקדמות אינה תוצאה של תאוריה חדשה, אלא היא נוצרת כשנמצאת דרך חכמה להעמיד תאוריה במבחן. (רוי באומייסטר וג'ון טירני, כח הרצון, עמ' 17)

אדם חופשי החי במחיצת בורים משתדל ככל שיוכל להימנע מטובותיהם. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 70, עמ' 347)

עצה ידידותית היא דבר מעצבן. (מורה ותיק, מצוטט אצל בלמידה מתמדת מאת ג'ון הולט, עמ' 151)

מי שמסתכל מלמעלה טועה בנקל. (ויסלבה שימבורסקה, נקודתיים)

הדרך הטובה ביותר להפחית סטרס [מתח] בחיים היא להפסיק לפשל. (רוי באומייסטר וג'ון טירני, כח הרצון, עמ' 219)

אנשים עם שליטה עצמית טובה משתמשים בה בעיקר לא כאמצעי מילוט ממצבי חירום, אלא כדי לפתח שגרת פעילות והרגלים אפקטיביים בלימודים ובעבודה. (רוי באומייסטר וג'ון טירני, כח הרצון, עמ' 220)

כל אחד יכול לעשות כל היקף עבודה, כל עוד זאת לא העבודה שהוא אמור לעשות באותו רגע. (רוברט ברנצ'לי, How to Get Things Done, מצוטט אצל כח הרצון מאת רוי באומייסטר וג'ון טירני, עמ' 233)

נכון שבני האדם היו מיטיבים בהרבה לכלכל ענייניהם לו הייתה להם יכולת שווה לשתוק ולדבר. אבל הניסיון מלמד דיו, שאין דבר שבני אדם שולטים בו פחות מלשונם, ואין דבר שהם מסוגלים לו פחות מכיבוש היצר. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ג', עיון למשפט 2, עמ' 199)

לפני כמאה וארבעים שנה כתב סרן קירקגור על העיתונות, שאילו היתה משתמשת בשלט, כדוגמת כל המלאכות האחרות, צריך היה לכתוב על שלט זה: "כאן מגיעים האנשים לדמורליזציה בזמן הקצר ביותר, בקנה-המידה הרבה ביותר, תמורת המחיר הנמוך ביותר." אם רוצים בימינו לשים שלט כזה על העיתונות והטלוויזיה ועל יתר התחומים הפומביים המושפעים מן המדע והטכנולוגיה, ניתן לכתוב עליו: "כאן מגיעים לריקות קיומית בזמן הקצר ביותר, בקנה-המידה הרחב ביותר, תמורת המחיר הנמוך ביותר." (יוסף שכטר, רוח ונפש, עמ' 36)

תמיד תנהג כמו הברווז, היה רגוע ושקט על פני השטח אך חתור כמו משוגע מתחת. (ג'ייקוב בראוד, מצוטט ב2048 מאת דוד פסיג, עמ' 11)

לו אך נמנעתי מלפעול, כמה עתיר תקוות הייתי. (פרידריך הלדרלין, היפריון)

מעולם לא שאלתי אגב עבודתי כסופר, מה תועלת אני מביא לכלל, אלא שאפתי רק לכך: לעשות את עצמי נבון יותר וטוב יותר, להוסיף על תוכה של אישיותי אני ורק להביא את אשר הכרתי כטוב וכאמיתי. (יוהאן וולפגנג פון גתה, מצוטט אצל האם עוד יהודים אנחנו, עקיבא ארנסט סימון, עמ' 108)

השחזתן הנצחית של הסכינים היא משעממת, אם אין לך דבר לחתוך. (פטר ווסט, מצוטט אצל האם עוד יהודים אנחנו, עקיבא ארנסט סימון, עמ' 136)

כל מה שנבון, כבר חשבו עליו, צריך רק שיחשבו עליו פעם נוספת (יוהאן וולפגנג פון גתה, מצוטט אצל ישעיהו לייבוביץ' על עולם ומלואו, עמ' 167)

כל דבר-חכמה כבר נהגה בעולם, עליך אך לנסות להגותו מחדש. (יוהאן וולפגנג פון גתה, מצוטט בגיתה-פרקים, עמ' 66)

מה שאדם חושב אודות עצמו מציין את ייעודו. (הנרי דיוויד תורו)

 Few men think, but all will have opinions.
מעטים חושבים, אך לכולם יש דעות. (ג'ורג' ברקלי, שלושה דיאלוגים בין הילאס לפילונוס, הדיאלוג השני)

לא אני הוא בעל התודעה, אלא התודעה היא בעלת האני. (יוהאן גוטליב פיכטה)

אם תפתח את פנימיותך, תמצא שם אסם של צער וצרות. (דמוקריטוס)

bene vixit qui bene latuit 
מי שמסתתר היטב, חי היטב. (רנה דקארט)

כבלי ההרגל הם בדרך כלל זעירים מכדי להרגישם, עד שהם חזקים מכדי להשבר. (סמואל ג'ונסון)

הרגלים בטוחים יותר מחוקים – אין צורך להשגיח עליהם ואין חובה לשמר אותם; הם משמרים אותך. (פרנק קריין)

פעולות בני-האדם הן הפרשות הטובות ביותר של מחשבותיהם. (ג'ון לוק)

אנו יודעים מה אדם חושב לא כאשר יאמר לנו מה הוא חושב, אלא על פי מעשיו. (יצחק בשביס-זינגר)

אנו הילדים של מעשינו. (ויקטור הוגו)

האכזריות היא תרופתה של גאווה שנפגעה. (פרידריך ניטשה)

מה שהאנשים יודעים לעשות בצורה הכי טובה הוא לפרש כל מידע חדש כך שהמסקנות הקודמות שלהם יישארו כמו שהן. (וורן באפט)

חלום ומעשה אינם שונים כל-כך כפי שנוטים לחשוב, כי כל מעשי בני-האדם בחלום יסודם וגם אחריתם – חלום היא. (בנימין זאב הרצל, אלטנוילנד, אחרית דבר)

אין אדם זוכה במשהו אלא במחיר אבדן משהו אחר. (הנרי דיוויד תורו, מצוטט בזן ואמנות אחזקת האופנוע, עמ' 305)

האם שכחתם שאלה שפועלים בעצמם ישנים יותר טוב מאלה שפועלים בשבילם? (אלכסנדר מוקדון)

הדעות נקבעות על ידי הרגשות ולא על-ידי ההגיון. (הרברט ספנסר)

התייחס לאנשים כאילו הם מה שהם נועדו להיות, ועזור להם להפוך למה שהם מסוגלים להיות. (יוהאן וולפגנג פון גתה)

האמונה בכוחו המוחלט של הגורל היא צורת העבדות הגרועה ביותר. (אפיקורוס, מצוטט אצל 1000 אמרות כנף מאת מ. טימור)

גברי גיברין קטל דויא [את הגיבור שבגיבורים הורגת הדאגה]. (תלמוד בבלי, סנהדרין ק ע"ב)

במקום שלא ניתן למצוא זיקה בלתי-אמצעית בין מילוי חובת המקצוע לבין ערכי הרוח העליונים של התרבות... בארץ שבה הגיעה לשיא שחרורה, בארצות-הברית, נוטה כיום רדיפת הקנין המעורטלת מכל משמעות דתית-מוסרית, להתקשר ביצרי תחרות מובהקים המשווים לה לעתים צביון ספורטיבי ממש. (מקס ובר, האתיקה הפרוטסטנטית ורוח הקפיטליזם, עמ' 90)

מקצוענים חסרי-רוח, נהנתנים חסרי-לב; אפס זה משלה את עצמו שהגיע לרמת התרבות שלא היתה כמוה לפניו. (מקס ובר, האתיקה הפרוטסטנטית ורוח הקפיטליזם, עמ' 90)

חתור אל האמת, אהוב את היפה, רצה את הטוב ועשה את הטוב ביותר. (משה מנדלסון, מצוטט אצל משה מנדלסון מאת שמואל פיינר, עמ' 11)

אל תכוונו להצלחה – ככל שתכוונו אליה ותהפכו אותה למטרה, כך תחמיצו אותה. כי את ההצלחה, כמו האושר, לא ניתן לחפש. עליה לנבוע... כתופעת לוואי של התמסרות למטרה גדולה מהאדם. (ויקטור פרנקל, מתוך האדם מחפש משמעות, מצוטט אצל זרימה מאת מיהי צ'יקסנטמהיי, עמ' 17)

מים יכולים להיות טובים ורעים, מועילים ומסוכנים. עם זאת יש מזור לסכנה: לימוד השחייה. (דמוקריטוס, מצוטט אל זרימה מאת מיהי צ'יקנסטמהיי, עמ' 95)

מניעים חיצונים אינם מביאים אתם אושר לאדם, אפילו הם פועלים עליו. אדם המושך ידו מאונאה מתוך אהבת היושר, הריהו מאושר יותר ממי שאינו עושה כן אלא מתוך יראת העונש הכרוך באונאה על פי משפט המדינה. (משה מנדלסון, ירושלים, עמ' 46)

האמונה היא פעולה של התרסה; לא הודאה סבילה באמיתות המסורת או באמיתות ההתגלות, אלא אמצעי תוקפני שהאדם משתמש בו כדי להדוף את הספקות. (אברהם יצחק גרין, בעל היסורים, עמ' 293, מצוטט אצל מלחמת תרבות מאת שמואל פיינר, עמ' 128)

כדי להשיג דברים גדולים, עלינו לחלום ולא רק לפעול. (אנטול פרנס, מצוטט אצל החיים כמשחק שחמט מאת גארי קספרוב, עמ' 72)

אני מאמין גדול במזל, וגיליתי שככל שאני עובד יותר, יש לי יותר מזל. (תומאס ג'פרסון, מצוטט אצל החיים כמשחק שחמט מאת גארי קספרוב, עמ' 84)

סיפוק בלתי-מוגבל של כל השאיפות אינו מוביל לאושר בחיים, לשמחה או אפילו למרב ההנאה. (אריך פרום, בעלנות או מימוש עצמי, עמ' 6)

לפי שפינוזה [תורת המידות, חלק רביעי, חמישי, שלישי, שני; משפט 40, 42], פעילות, הגיון, חירות, אושר בחיים, שמחה ושלימות-עצמית כרוכים זה בזה – כשם שסבילות, אי-ראציונאליות, שעבוד, עצבות, חוסר-אונים, ושאיפות שמנוגדות לדרישת הטבע האנושי כרוכים זה בזה. (אריך פרום, בעלנות או מימוש עצמי, עמ' 106)

ה'שמחה' הוא [שפינוזה] אומר [תורת המידות, פרק ג', הגדרות 2, 3], 'היא מעבר האדם משלימות קטנה לגדולה יותר העצבות היא מעברו משלימות גדולה יותר לקטנה יותר'. (אריך פרום, בעלנות או מימוש עצמי, עמ' 134)

חוסר תעוזה אינו נובע מקיומם של קשיים; קשיים נובעים מחוסר תעוזה. (סנקה, מצוטט אצל המנהיג הטבעי מאת רובין שארמה, עמ' 111)

לעולם אין האלים עוזבים אדם המנסה בכל לבו להיות צדיק, והמשתדל בכל יכלתו לקנות לעצמו מדות טובות כדי להידמות להם. (אפלטון, מצוטט בדברים בשם אומרם מאת ב. יואלי וא. אבי-יעל, עמ' 72)

והקפיד [ר' נחמן] מאד על אלו האנשים שסוברים, שעיקר מעלת הצדיק והשגתו שזוכה הוא מצד הנשמה לבד, מחמת שיש לו נשמה גבוה מאד. ואמר שלא כן הדבר, רק העיקר תלוי במעשים טובים ויגיעות ועבודות. ואמר בפירוש, שכל אדם שבעולם יכול לזכות למדריגה הגבוה ביותר, כי אין הדבר תלוי אלא בבחירת האדם לבד. (נתן מנמירוב, שבחי הר"נ, מצוטט בבעל היסורים מאת אברהם יצחק גרין, עמ' 27)

האדם הוא דגול באמת רק כאשר הוא פועל מתוך התלהבות. (בנימין ד’יזראלי, מצוטט אצל להעיר את הענק שבפנים מאת אנתוני רובינס, עמ' 362)

החליט ר' נחמן להלחם בדמיונות באמצעות הדמיונות. (אברהם יצחק גרין, בעל היסורים, עמ' 335)

מיתוס הוא סיפור המרמז על אמת פנימית המתוארת כאמת עתיקה. (אברהם יצחק גרין, בעל היסורים, עמ' 337)

כשאנחנו זוכרים שכולנו מטורפים, המיסתורין נעלם והחיים נעשים מובנים יותר... (מארק טויין, מצוטט אצל סוקרטס וקסנטיפה בירח דבש מאת אדיר כהן, עמ' 184)

הלא ידוע לכם למדי שאין הדבר חדל מלהיות אמת על שום שלא נתקבל על הרבים (ברוך שפינוזה, מאמר קצר על אלוה, על האדם ואושרו, חלק ב', פרק כ"ו, בסופו, מצוטט אצל שפינוזה מאת חיים יהודה רות, עמ' 27)

ההצלחה האמיתית והאושר של כל איש הם אך במה שחלקו בטוב, ולא בתהילה זו כי הוא לבדו, ולא כל זולתו, חלקו בטוב. כי החושב את עצמו מאושר יותר לפי שטוב לו בלבד ולא לזולתו, או לפי שהוא מאושר יותר ומצליח יותר משאר הבריות, הרי שאינו יודע הצלחה אמיתית ואושר מה הם. (ברוך שפינוזה, מאמר תיאולוגי מדיני פרק ג' פסקה ראשונה, מצוטט אצל שפינוזה מאת חיים יהודה רות, עמ' 45)

לא המבקר חשוב, וגם לא האיש המצביע על מעידתו של החזק או כיצד אפשר היה לעשות את הדברים טוב יותר. השבח מגיע לאיש הנאבק בזירה, שפניו מוכתמות באבק, בזיעה ובדם. לזה שנאבק בגבורה, שמועד ומחטיא שוב ושוב, כי אין מאמץ בלא טעויות וכשלון. זה החותר לעשייה של ממש, המכיר את הלהט הגדול, את המסירות העצומה, זה המכלה את כוחותיו למען מטרה ראויה. זה שטועם במקרה הטוב את פרי ההצלחה ובמקרה הרע העלה חרס בידו, לפחות נכשל לאחר שהעז, כך שלעולם לא יימנה עם אותן נפשות קרות והססניות שאינן יודעות לא ניצחון ולא תבוסה. (תיאודור רוזוולט, מצוטט אצל מועדון ה-5 בבוקר מאת רובין שארמה, עמ' 28)

זהו האושר האמיתי בחיים. להיות מנוצל על ידי מטרה שאתה מכיר בה כאדירה: להיות כוח טבע במקום גוש חומר אנוכי, חולני ובעל טענות, המתלונן על כך שהעולם לא מקדיש עצמו לעשותו מאושר. אני בדעה שחיי שייכים לכלל הקהילה וכל עוד אחיה תהיה זו זכותי לפעול למענה בכל דרך שאוכל. ברצוני להיות משומש לחלוטין כאשר אמות, משום שככל שאעבוד קשה יותר כך אחיה יותר. אני שמח בחיים עצמם ולמענם. החיים לגבי אינם נר רופס, הם מין לפיד נהדר שאני מחזיק בו ברגע זה ואני רוצה שאורו יהיה כמה שיותר בהיר בטרם אמסור אותו לדורות הבאים. (ג'ורג' ברנרד שו, דון ז'ואן בגיהינום,  מצוטט אצל מועדון ה-5 בבוקר מאת רובין שארמה, עמ' 50)

כל אדם אוחז בידיו את גורלו, כפסל המחזיק בידיו את חומר הגלם, אשר ממנו יחצוב את הדמות... את המיומנות לחצוב מתוך החומר מה שנרצה, יש ללמוד ולטפח בקפדנות. (יוהאן וולפגנג פון גתה, מצוטט אצל מועדון ה-5 בבוקר מאת רובין שארמה, עמ' 51)

השוואה היא שודדת האושר. (תיאודור רוזוולט, מצוטט אצל מועדון ה-5 בבוקר מאת רובין שארמה, עמ' 136)

רגשות שלא בוטאו לא מתים אף פעם. הם נקברים בחיים והם יצופו שוב בדרכים מכוערות יותר. (זיגמונד פרויד, מצוטט אצל מועדון ה-5 בבוקר מאת רובין שארמה, עמ' 153)

לו ניתן להטיל מרות על הנשמות באותה הקלות כמו על הלשונות, היה כל המולך מולך בבטחון ושום שלטון לא היה שלטון של אלימות. (ברוך שפינוזה, מאמר תיאולוגי מדיני, עמ' 209)

את זכותו הטבעית, או את יכלתו לשקול בדעתו דרך חירות ולחרוץ משפט על כל דבר ודבר, אין בידי שום אדם להעביר לאחר, ואף אי אפשר להכריחו לכך. (ברוך שפינוזה, מאמר תיאולוגי מדיני, עמ' 209)

אין לך דבר נכון שאי אפשר לסלפו על ידי פירוש של דופי. הרוצים להתמכר לתענוגות יכולים למצוא בנקל סיבה כל-שהיא. (ברוך שפינוזה, מאמר תיאולוגי מדיני, עמ' 134)

כי הצחוק, וכמותו השחוק, הוא שמחה טהורה, ולפיכך טוב הוא כשהוא שמחה טהורה, ולפיכך טוב הוא כשהוא בפני עצמו, אם אינו גודש את הסאה. רק האמונה-הטפלה בחשכתה ובעצבותה אוסרת עלינו את התענוג. וכי נאה יותר לאדם לשבור את רעבונו ולרוות את צמאונו מלגרש את תוגתו? ... שום כוח אלוהי ושום אדם – אלא אם כן הוא בעל קנאה – אינו מוצא לו סיפוק-רוח באפיסת-כוחי ובצרתי, ואינו חושב לנו לצדקה את דמעותינו, אנחותינו, יראתנו, ודברים כיוצא באלו שהם מסימניו של רפיון-רוח... לפיכך יאה לחכם להפיך תועלת מן הדברים ולהתענג עליהם עד היכן שידו מגעת [רק לא עד היותם לו לזרא, שאין זה שוב תענוג]. אומר אני: נאה לחכם שיהא מתעלס ומהנה את עצמו, במידה הראויה, במעדני מאכל ומשתה, וכן בריחות טובים, בנועם צמחים רענננים, בקישוטים, בזמרה, במשחקי הגוף, בתיאטראות ובדברים אחרים מעין אלו, שהאדם יכול למצוא בהם תועלת לעצמו בלי שום הפסד לחברו. שכן גוף האדם מורכב כמה וכמה חלקים בעלי טבע שונה והם זקוקים תמיד למזון חדש ומרובה-גוונים, כדי שיהא הגוף כולו מוכשר במידה שוה לכל מה שמתחייב מתוך טבעו, וכדי שתהא אם כן הנפש אף היא מוכשרת במידה שוה להשכיל כמה דברים בבת-אחת. (ברוך שפינוזה, תורת המידות ד' משפט מ"ה, הערה ב', מצוטט אצל שפינוזה מאת חיים יהודה רות, עמ' 107)

אין תקוה בלי פחד ואין פחד בלי תקוה. (ברוך שפינוזה, תורת המידות ג' נספח, סעיף י"ג ביאור, מצוטט אצל שפינוזה מאת חיים יהודה רות, עמ' 106)

אף-על-פי שהבושה אינה מידה טובה, הרי היא טובה, דוגמת החמלה, במידה שהיא מעידה על אדם המתאדם מבושה שהוא נושא את נפשו לחיות חיים מהוגנים; כעין שהצער הקרוי טוב במידה שהוא מעיד על האבר הנחבל, שעדיין זה לא נרקב. משמע, אף-על-פי שאדם המתבייש במעשהו שרוי בעצבות [וזו רעה היא כשלעצמה], מכל מקום שלמותו מרובה משל עז-פנים, שאין בו כל תשוקה לחיות חיי יושר. (ברוך שפינוזה, תורת המידות ד' משפט נ"ח, הערה,  מצוטט אצל שפינוזה מאת חיים יהודה רות, עמ' 108)

אין אנו מתאווים שיהא הטבע נשמע לנו, אלא, להפך, שנהא יכולים להשמע לטבע. (ברוך שפינוזה, מצוטט אצל שפינוזה מאת חיים יהודה רות, עמ' 168)

כל אדם פשוט כמו הפילוסוף, והיא נקודת המוצא לפילוסופיה, בחקר העולם הרוחני והעולם הטבעי גם יחד. אולם הדבר הגדול הוא להכיר, תוך מראהו של הזמני והחולף, בעצם האימננטי ובנצחי הנתון בהווה. (גיאורג פרידריך הגל, מצוטט אצל שפינוזה מאת חיים יהודה רות, עמ' 171)

אדם בעל שאר-רוח מוצא בבדידותו הגמורה שעשועים מצוינים לעצמו במחשבותיו של עצמו וביצירי דמיונו, ואילו המטומטם – כל החילופים המתמידים של חברות בני אדם, מחזות שעשועים, מסעי טיול ותענוגות אין בידם לגדור בפני השעמום המענה. בעל מזג טוב, מתון, רך יכול שיהיה שמח בחלקו אף בדחקנות ועוני, ואילו בעל התאווה, בעל הקנאה ועין רעה אינו שמח בחלקו אפילו עשיר הוא ביותר. (ארתור שופנהאואר, הגיונות, עמ' 14)

פריו של עוז נפש זה, שבמוקדם או במאוחר סופו לנצח את סירובו של העולם הקשוח. (יוהאן וולפגנג פון גתה, מצוטט אצל הגיונות מאת ארתור שופנהאואר, עמ' 179)

ההוגה מעצמו קונה את דעת המוסכמים בדבר רק לשם חיזוק מחשבותיו של עצמו ולחיזוק עצמו. (ארתור שופנהאואר, הגיונות, עמ' 191)

רעיונות נועזים הם כמו תנועה של כלי שחמט קדימה; הם עלולים להיות מובסים, אבל הם גם עשויים להתחיל מהלך מנצח. (יוהאן וולפגנג פון גתה)

כשמדובר בשליטה בבני אדם והכוונתם, המכשיר הטוב ביותר הוא השקר. כי, מבין אתה, נערי, בני אדם חיים על פי אמונות והשקפות. ובאלה יש לכם שליטה. אפשר לכוון אותן ולהפעילן. הכוח לכוון דעות ואמונות הוא הדבר היחיד הקובע. (מיכאל אנדה, הסיפור שאינו נגמר, עמ' 124)

ניצחונות מרנינים את האלים, אך לבו של קאטו יוצא אל המובסים. (מרקוס פורקיוס קאטו קנסוריוס, מצוטט אצל רקוויאם גרמני מאת עמוס אילון, עמ' 18)

אדם שהוא ענו ואין בו לא מאהבת הבצע ולא מן העבדות ולא מן השחצנות ולא מורך הלב – כלום אפשר שיהא זה מי שחברתו קשה ושאינו צדיק? (אפלטון, המדינה, ספר ו' פרק ב' b, עמ' 175)

תאב-הלמוד האמתי הריהו מטבעו עמל להגיע אל היש ואינו משתהה בכל אותם הדברים הפרטיים המרובים, הנחשבים בסברה לישויות, אלא הולך הוא בדרכו ולא ילא ולא ירף מאהבתו, עד שישיג את עצמותו-ישותו של כל דבר ודבר באותו הכח שבנפש, שלו יאה להשיג כגו זה; ויאה זה לכח הקרוב במהותו [ליש האמתי]. ואם אפוא בכך זה יקרב אל היש האמתי ויזקק לו ויוליד שכל ואמת, אז יגיע אל הדעת ואל חיי-האמת ויגדל, ואז ינוח לו מכאבו, אבל קודם לכך לא. (אפלטון, המדינה, ספר ו' פרק ה', עמ' 180)

זוהי העצה שאדם צריך לשית בנפשו על מה שהיה וכבשעת נפילת הקוביות לתכן את מעשיו לפי הקוביה שנפלה באופן שיורהו השכל שהוא הטוב ביותר. (אפלטון, המדינה, ספר י' פרק ו', עמ' 306)

האמצעי לאהוב משהו הוא לומר לעצמנו שאנו עלולים לאבדו.  (ג. ק. צ'סטרטון)

מי שממשיך לקוות אחרי שהכל נראה אבוד, התקווה מאירה לו פנים שוב. (ג. ק. צ'סטרטון)

עד כמה שהאדם נחשב לאנוכי מטבעו, ניכר שקיימים בטבעו כמה עקרונות הגורמים לו להתעניין ברווחתם של האחרים, והופכים את אושרם לחיוני בשבילו, אף כי אינו שואב ממנו תועלת מלבד ההנאה שבלראות אותו. (אדם סמית, תיאוריה של הרגש המוסרי, מצוטט המין האנושי מאת רוטחר ברחמן, עמ' 273-274)

רחוק אני מלראות את המיטאפיסיקה עצמה, מבחינה אובייקטיבית, כעניין טריביאלי וניתן לויתור. למעשה אני משוכנע זה מזמן מה כי אני מבין את טבעה ואת מקומה הנכון בתוך הדעת האנושית, וכי רווחתו האמיתית והמתמדת של המין האנושי תלויה בה. (עמנואל קאנט, מתוך מכתב למשה מנדלסון, מצוטט אצל קאנט וחידוש המיטאפיסיקה מאת ירמיהו יובל, הערה 3 עמ' 29)

יוצא אפוא שרווחה ודלות תלויות בדעתו של כל איש ואיש; עושר, תהילה ובריאות אין בהם יופי והנאה אלא כמה שמשווה להם מי שמחזיק בהם. כל איש ואיש טוב לו או רע לו לפי הרגשתו. לא מי שחושבים אותו למאושר מאושר הוא אלא מי שחושב את עצמו למאושר. רק האמונה משווה לאושר מהות וממשות. (מישל דה מונטן, המסות כרך א', עמ' 97)

לא מצב של העדר מתיחות נחוץ לאדם, אלא השאיפה והמאבק אל מטרה ראויה לו. לא התפרקותה של מתיחות בכל מחיר דרושה לו, כי אם התביעה שיקום ויגשים פשר פוטנציאלי שמצפה לו. (ויקטור פרנקל, האדם מחפש משמעות, עמ' 128-127)

החיים הם השואלים כל אדם ואדם; ואין הוא יכול לתת תשובה לחיים אלא על ידי מתן דין וחשבון על חייו; אין תשובה לחיים אלא בקבלת עול אחריות. (ויקטור פרנקל, האדם מחפש משמעות, עמ' 132)

האנשים היחידים הנורמלים הם אלו שאתה לא מכיר כל כך טוב. (אלפרד אדלר)

פעמים רבות תמהתי על כך, שאף-על-פי שכל אדם אוהב את עצמו יותר מכל האחרים, הרי דעתו על עצמו פחותה בעיניו מאשר דעת אחרים. (מרקוס אורליוס)

אושרך בחייך תלוי באיכותן של מחשבותיך. (מרקוס אורליוס)

חיינו הם מה שמחשבותינו גורמות לנו להיות. (מרקוס אורליוס)

אם נתחיל בעקרונות ודאיים נגמור בספקות; ואם נתחיל בספקות ונהיה סבלנים, נגמור תמיד בעקרונות ודאיים. (מרקוס אורליוס)

Happiness depends more upon the internal frame of a person’s own mind, than on the externals in the world.
אושר תלוי יותר במבנה הפנימי של נפש האדם, מאשר בעולם החיצוני. (ג'ורג' וושינגטון)

התחשב במה שאנשים אחרים חושבים עליך ואז תמיד תהיה האסיר שלהם. (לאו דזה)

הזהר במה שאתה משקה את החלומות שלך. (לאו דזה)

נדיבות הלב במלים מולידה אמון. נדיבות הלב בחשיבה יוצרת עומק. נדיבות הלב בנתינה מולידה אהבה. (לאו דזה)

הכרת אחרים היא אינטליגנציה; להכיר את עצמך זו חוכמה. שליטה באחרים היא כוח; שליטה בעצמך היא כוח אמיתי. (לאו דזה)

כשאתה מסתפק בלהיות פשוט עצמך ולא משווה או מתחרה, כולם יכבדו אותך. (לאו דזה)

אדם בעל אומץ חיצוני מעז למות; אדם עם אומץ פנימי מעז לחיות. (לאו דזה)

כדי להשיג ידע, הוסף דברים כל יום. כדי להשיג חוכמה, הסר דברים כל יום. (לאו דזה)

דברי אמת אינם יפים, דברים יפים אינם אמת. האיש הטוב אינו מתווכח, המתווכח אינו טוב. היודע אינו למדן מופלג, הלמדן המופלג אינו יודע. (לאו דזה)

היודע אחרים פיקח, היודע עצמו נאור. הכובש אחרים חזק, הכובש עצמו גיבור. השמח בחלקו עשיר, הצועד במרץ עז רצון. (לאו דזה)

אין עני אלא בדעה. (תלמוד בבלי, נדרים, מ"א ע"א)

אנשים שחווים בדידות תופסים את האנשים בחייהם כאילו פחות אכפת להם ממה שאכפת להם באמת. אנחנו מפקפקים באנשים שאין סיבה לפקפק בהם, ואז מתקשרים איתם בהססנות או באגרסיביות, ונוצר דפוס של נבואה שמגשימה את עצמה. (גיא וינש)

הרפלקציה מרעילה את התשוקה. (ז'אן-פול סארטר, ההתעלות של האגו)

ולפי שנודע בראיות של דעת שאי אפשר שיהיה הדבר כפשוטו, תרגמו המתרגם ענין שהדעת סובלת אותו. ולעולם אל ישליך אדם דעתו אחריו, כי העיניים הם לפנים ולא לאחור. (רמב"ם, אגרת הרמב"ם לחכמי קהל מארשי"לייא, מצוטט בהגיונות ודעת – העולם הקדמון ותרבות יוון מאת אריה בראון, עמ' 8)

קשה לחוות את הקונפליקטים הפנימיים, אך זהו דבר בעל ערך רב. (קארן הורני)

כל עוד איננו אוהבים את עצמנו, לא נוכל להאמין שאחרים אוהבים אותנו. (קארן הורני)

הצניעות היא הפתיון הטוב ביותר כדי לדוג שבחים. (ג.ק. צ'סטרטון)

Freedom has been defined as the opportunity for self-discipline
החירות הוגדרה כהזדמנות למשמעת עצמית. (דווייט ד. אייזנהאואר)

מה שאני מודע לו מעצים אותי ומה שאיני מודע לו שולט בי. (ג'ון ויטמור)

מעט ידע שמלווה במעשה שווה הרבה יותר מהרבה ידע שמלווה בבטלה. (ג’ובראן ח’ליל ג’ובראן)

מאושר מי שיודע כי הוא מאושר. (סופוקלס)

כאשר אלוהים מתכונן לעשות את הרע עם אדם, הוא מחבל קודם כל בנפשו. (סופוקלס)

מי שהצדק אתו יכול ללכת בראש מורם. (סופוקלס, איאס)

כל גרמי השמים וכל הדברים שעל הארץ, כלומר כל העצמים המהווים את היקום, אין להם קיום ללא התפיסה האנושית. (ג'ורג' ברקלי)

הגיהנום והעונשים הנצחיים מייצגים את החשיבה הלא הגיונית ביותר אשר נכנסה מעולם למוחו של האדם בן התמותה. (ג'ורג' ברקלי)

ברור למדי כי מחשבותינו, תשוקותינו והרעיונות הנוצרים בדמיוננו, אינם יכולים לבוא על ביטויים ללא המוח האנושי. (ג'ורג' ברקלי)

עקרונות אשר ממבט ראשון נראים כמובילים לספקנות, בסופו של דבר מייצגים את השכל הישר. (ג'ורג' ברקלי)

מאפייני זמננו הם רציונליזציה, אינטלקטואליזציה ומעל לכול הסרת הקסם מן העולם. (מקס ובר)

כולם רוצים לשנות את העולם אבל אף אחד לא רוצה לשנות את עצמו. (לב ניקולייביץ' טולסטוי)

יותר ממה שאנו אוהבים את האנשים על הטוב שעשו לנו, אנו אוהבים אותם על הטוב שעשינו להם. (לב ניקולייביץ' טולסטוי)

אנשים שחושבים שהשכלה וידע הם יקרים, אינם נותנים מבט מספיק מעמיק על מחיר הבורות. קח את כל רכושך ושים אותו במחשבה שלך, כך איש לא יוכל לגנוב לך אותו. (בנג'מין פרנקלין)

מי שחושב כי הכסף יכול לעשות הכול, יש לחשוד בו שיהיה מוכן לעשות הכול בשביל כסף. (בנג'מין פרנקלין)

אל נא תחפוץ במה שלא ניתן להשיג. (כילון איש ספרטה)

אהבה עצמית מגזימה בערכנו בעיני עצמנו. (כילון איש ספרטה)

אל נא נתפתה להחזיק בעקשנות במה שמתמוטט. (בנז'מן קונסטן)

אנשים עירוניים מסוימים אינם סובלים את חיי הכפר מפני שהם מפחדים שהשלווה הכפרית תצטרף לריקנותם הפנימית. (פרדיננד באך, החליל והתוף)

הפחד הגדול ביותר בא על ביטויו בתוקפנות. (פרדיננד באך, החליל והתוף)

הגיחוך תוקף הכל אך אינו מחריב דבר. (בנז'מן קונסטן)

הטלת ספקות הריהי תחילתה של התפלספות עמקנית. (רנה דקראט, מצוטט אצל חיי שלמה מיימון חלק שני, פרק י"א)

אדם מתרגל לכל דבר. הנה לדעתי ההגדרה של אדם. (פיודור מיכאילוביץ' דוסטויבסקי)

האדם המוטרד ביותר בבית כלא הוא המנהל. (ג'ורג' ברנרד שו)

כי כל זמן שהאדם אינו מיאש את עצמו, ומחזק את עצמו להתחיל בכל פעם מחדש וכו', ועוסק עדין במלחמה זאת שעקר הכלי זין הוא תפילה וכו'... הוא נקרא נוצח את המלחמה. (רבי נתן מנמירוב, בשם רבנו נחמן, ליקוטי הלכות אורח חיים, שבת, הלכה ז' אות נד, מצוטט אצל הסיפור: איך להשתחרר מסיפורים מאת רן ובר)

כלום לדעתך נתונים עשתונותיי לקהל הצופים עד כדי כך, שאינני יודע ככל בר דעת - יותר שמסוכנים לו שוטים מרובים, מסוכנים לו נבונים מועטים? (אפלטון, המשתה, שלוש שיחות על ידידות ואהבה, עמ' 103)

בנפרד מן האמת, אין - ולעולם לא תהיה - אומנות של דיבור אשר יש בה ממש. (אפלטון, מיוחס לאיש ספרטה, פידרוס, שלוש שיחות על ידידות ואהבה, עמ' 194)

מצפון שקט הוא חגיגה תמידית. (רוברט ברטון, אנטומיה של המלנכוליה)

בעלות על מאגר של ידע, זהו אושר לא קטן. (אפלטון)

מהו הטוב בעולמנו? הידיעה. והרע? אי הידיעה. (אפלטון)

יצאתי מביתי שעה שיצאתי מאחר שלמעלה מכל התביישתי מפני עצמי, שמא איראה בעיני ביום מן הימים כאילו כל ישותי אינה אלא דיבור, ואיני מסוגל לצאת על דעת עצמי לשום פעולה. (אפלטון, איגרת ה 54, מצוטט אצל אפלטון חייו ואישיותו מאת יוסף ג. ליבס, עמ' 80)

שפיות משמעה הכרת כללי המשחק החברתי, הפנמתם והיכולת לפעול על פיהם. (ג'ורדן פיטרסון, להיות אדם, עמ' 47)

השאיפה לשחק בהגינות מעידה על אישיותו המפותחת של השחקן כמי שמכיר בחשיבותו של שיתוף פעולה ופועל בהתאם לחוקים גם כלשונם וגם על פי רוחם. (ג'ורדן פיטרסון, להיות אדם, עמ' 73)

קל יותר לגרש תשוקות מזיקות מאשר לשלוט בהן, וקל יותר למנוע את כניסתן מאשר לשלוט בהן אחרי שהן כבר נכנסו. (סנקה)

עתה משהופיעו המלומדים חסרים אנשים טובים. (סנקה)

החכם איננו מייחס חשיבות לעושר, ובעיני הסכל העושר הוא הכול. (סנקה, על החיים המאושרים)

רעה וחרפה היא לעשות עוול ולא לציית למי שטוב יותר, אם אל ואם אדם. (אפלטון, אפולוגיה, מצוטט בחייו ומותו של סוקרטס, עמ' 39)

שכאן גם אותם חסרי חינוך, בהתווכחם על דבר מה, לא איכפת להם טיבו של הענין הנדון מהו, אלא רק על כך הם טורחים, שטענותיהם תתקבלנה על דעת שומעיהם. ואני, דומני, נבדל מהללו רק מבחינה זו: אינני טורח שהנמצאים כאן יהיו סבורים שהאמת היא כדברי – אולי דרך אגב יקרה גם כדבר הזה – אלא שאני עצמי אהיה סבור כך, ככל האפשר.  (אפלטון, פידון, מצוטט בחייו ומותו של סוקרטס, עמ' 128)

גם ההיפותסות הראשונות שלנו יש לעיין בהן ביתר דיוק, אפילו אתם רואים אותן כבטוחות. ואם תבחנו אותן די צרכן, דומני שתלכו אחרי הגיון הדברים, ככל שניתן לאדם ללכת בעקבותיו. ומעבר לשלב הזה, לכשיתברר, לא תוסיפו לחקור עוד.  (אפלטון, פידון, מצוטט בחייו ומותו של סוקרטס, עמ' 151)

אם הנשמה אמנם בת-אלמוות היא, הרי היא טעונה טיפול לא רק למען אותו פרק זמן שאנו קוראים לו 'החיים', אלא למען כל העולמים, ומכיון שכך, מבהילה ביותר הסכנה שבהזנחתה. (אפלטון, פידון, מצוטט בחייו ומותו של סוקרטס, עמ' 151)

בל יחשוש לנשמתו מי שהתרחק בחייו מהנאות הגוף וקישוטיו כאילו זרים לו אלו, והוא ראה בהם דברים ששכרם יצא בהפסדם, ולעומתם שקד על ההנאות שבלימודים וקישט את נשמתו לא בקישוט זר, אלא בקישוטה שלה: ביישוב דעת וצדקה ואומץ לב וחירות ואמת, וכך הוא ממתין לשעת מסעו לשערי שאול, נכון לצאת לדרכו בקרוא לו גורלו. (אפלטון, פידון, מצוטט בחייו ומותו של סוקרטס, עמ' 160)

האם אתם עסוקים במשהו שדוחף אתכם קדימה בלי להיות מפחיד מדי? האם העניין שבו קנה בכם אחיזה בלי שירסק אתכם? האם כשאתם שקועים בו – הזמן חולף בלי שתרגישו? זה משהו שמביא תועלת לכם, ולכל מי שאתם אוהבים, ואולי מרעיף מעט מהטוב אפילו על היריבים שלכם? – זוהי אחריות. (ג'ורדן פיטרסון, להיות אדם, עמ' 121)

בהעדר אחריות – אין אושר. ללא מטרה ערכית או מוערכת – לא תזכו לרגשות חיוביים. (ג'ורדן פיטרסון, להיות אדם, עמ' 127)

עצם המחשבה שניתן להשכין שלום ללא כללי משחק מוסכמים ומקובלים וללא כפייה, נובעת מחוסר הבנה של הסכנה הגדולה ביותר הרובצת לפתחנו תמיד: הידרדרות אל ההתפרקות לשבטים. (ג'ורדן פיטרסון, להיות אדם, עמ' 173)

החשיבה כמוה כלהבה של לפיד: אין היא דועכת כאשר אנו מעבירים אותה מאדם לאדם. (אדואר אריו, רשימות ואמירות)

אמנות הדיבור מהווה את היכולת להבהיר את מחשבותיו של הזולת. (אדואר אריו, רשימות ואמירות)

האופטימיות אינה אלא צורה של עצלות. (אדואר אריו, רשימות ואמירות)

לעולם לא תגיע למטרה שלך, אם תתעכב על כל כלב שנובח. (וינסטון צ'רצ'יל)

ישנה תשובה אחת לכישלון והיא ניצחון. (וינסטון צ'רצ'יל)

השיעור הגדול של החיים הוא שלפעמים המשוגעים צודקים. (וינסטון צ'רצ'יל)

אין בנמצא מקום על האדמה הזאת שאינו מוזר בעיניו של תייר. (ג'קומו קזנובה, סיפור חיי)

זה האור שבנו - לא האפלה שבתוכנו - שמפחיד אותנו יותר מכל. אנחנו שואלים את עצמנו - איזו זכות יש לי להיות מבריק, יפהפה, מוכשר ואהוב? למען האמת - איזו זכות יש לך לא להיות? (מריאן ויליאמסון)

עשה תמיד את אשר אתה פוחד לעשות. (ראלף וולדו אמרסון)

מי שיתגבר על פחדיו, יהפוך להיות חופשי באמת. (אריסטו)

מי שמפחד מן הסבל, סובל ממה שממנו הוא מפחד. (מישל דה מונטן, "מסות" ספר 3, פרק 13)

מי שמשוכנע באמת ובתמים כי אין לפחד מן העובדה של חוסר חיים, איננו מפחד מן החיים. (אפיקורוס)

אל תברח מפני הפחדים שלך, תמיד רוץ לעברם. (רובין שארמה)

כמה אמיץ נעשה אדם כאשר הוא בטוח בהיותו נאהב. (זיגמונד פרויד)

במקום שיש סדר יש חופש. (ג'ידו קרישנמורטי, מצוטט בחושבים טוב, פרק 119 דקה 22:00)

חיפוש זהיר ונטול הטיה אחר האמת, יהפוך את העולם למום טוב יותר לכולם, יפחית סבל, יאריך חיים ויביא שפע ושגשוג. (ג'ורדן פיטרסון, להיות אדם, עמ' 257)
כינויו האמיתי של האושר הוא שביעות רצון. (אנרי פרדריק אמייל, יומן אינטימי)

החובה היא הכרח הנעשה מתוך רצון. (אנרי פרדריק אמייל, יומן אינטימי)

זכור נא שכל האנשים אומרים כי החוכמה היא הטוב שבדברים, אך רק מעטים מחפשים את הטוב האמיתי. (פיתגורס)

החוכמה משחררת. היא מלמדת אותנו לשאת בצרותינו באמצעות שביעות רצון מן הדברים הפשוטים שבחיים. (אפיקטטוס)

אנו מעוררים שנאה בעשותנו את הטוב כמו בעשותנו את הרע. (ניקולו מקיאוולי)

זיכרון של אושר כבר איננו אושר; זיכרון של יגון הוא עדיין יגון. (ג'ורג' ביירון)

דעת איננה אושר, ומדע אינו אלא החלפת סוג אחד של בורות באחר. (ג'ורג' ביירון)

אילו יכולתי תמיד לעסוק בקריאה, מעולם לא הייתי מרגיש בחסרונה של חברה. (ג'ורג' ביירון)

הישמרו לכם מפני אותם קוסמופוליטים המבקשים למצוא במעמקי ספריהם חובות שהם מסרבים למלא במחוזותיהם. פילוסוף כזה אוהב את הטטארים כדי לפטור עצמו מלאהוב את שכניו. (ז'אן-ז'אק רוסו, אמיל או על החינוך)

האושר שלך אינו תלוי בהשגת הדברים להם אתה משתוקק. (דומיו סאטר ברק, לחיות על פי הזן)

שים לב לקורה מסביבך ואל תיחפז בהסקת מסקנות. (דומיו סאטר ברק, לחיות על פי הזן)

דאגה אינה עוזרת. הפנה את תשומת לבך מהעתיד אל ההווה. (דומיו סאטר ברק, לחיות על פי הזן)

נסה לא לפעול על פי צורכי האגו המרוכזים בעצמך. (דומיו סאטר ברק, לחיות על פי הזן)

המקור העיקרי לסבל היא ההרגשה שהדברים אינם כפי שהיית רוצה שיהיו. (דומיו סאטר ברק, לחיות על פי הזן)

להשתחרר מתלות בדעתם של אחרים עליך, אין פירושו לוותר על הצורך בתמיכה ובחום אנושי, אלא ביכולת לרכז את תשומת הלב במציאות שלך. (דומיו סאטר ברק, לחיות על פי הזן)

אל תיתן לאחרים להכעיס אותך, או לחלופין, לצפות שהם יהיו המקור לאושרך. זו אחריותך שלך להשיג שקט פנימי. (דומיו סאטר ברק, לחיות על פי הזן)

תן לכעס לעבור באמצעות תפיסת מרחק ממנו, ושינוי העמדות שהובילו אותך לתחושת הכעס. (דומיו סאטר ברק, לחיות על פי הזן)

אם תחשוב שאף אחד אינו חייב לך דבר, תוכל להעריך כל ביטוי של נדיבות וחיבה שמישהו מראה כלפיך. (דומיו סאטר ברק, לחיות על פי הזן)

אל תבסס את הערכתך העצמית על השוואה לאחרים. חיה מעבר לדברי שבח והימנע מהאשמות. (דומיו סאטר ברק, לחיות על פי הזן)

כשאתה עוזר לעצמך אתה עוזר לאחרים. הם נהנים מכך שאתה שלו, שמח, נדיב ומלא הערכה על חייך. (דומיו סאטר ברק, לחיות על פי הזן)

מה הדרך הטובה לטפס על הר? רק טפס עליו ואל תהרהר בדבר. (פרידריך ניטשה, המדע העליז)

כשמטרה גדולה לך, אתה חזק אף ממידת הצדק ולא רק ממעשיך ושופטיך. (פרידריך ניטשה, המדע העליז)

הרעל שהורג אנשים חלשים מטבעם, ממריץ את החזקים. (פרידריך ניטשה, המדע העליז)

אין האושר נולד אלא עם חיסולה של התשוקה ואילמותו של הרצון! (פרידריך ניטשה, המדע העליז)

כבוד עצמי הוא פרי משמעת עצמית, הרגשת הכבוד גדלה עם היכולת של האדם להגיד לעצמו לא. (אברהם יהושע השל)

אמנות התבונה היא לדעת ממה להתעלם. (ויליאם ג'יימס, עקרונות הפסיכולוגיה)

הגאוניות אינה אלא תכונה המאפשרת תחושה בלתי רגילה. (ויליאם ג'יימס, עקרונות הפסיכולוגיה)

בחיי הרוח, כמו בחיי המעשה, מי שמחזיק בידע מתקדם ומצליח. בניגוד לזאת, מי שדורך במקום מאבד את זמנו בלימוד מחדש של מה ששכח. (ויליאם ג'יימס, עקרונות הפסיכולוגיה)

זיכרון דורש יותר מאשר תארוך של עובדה מסוימת בעבר. יש לתארך את העובדה בעבר שלי. במילים אחרות, עליי לחשוב שחוויתי ישירות את התרחשותה. (ויליאם ג'יימס, עקרונות הפסיכולוגיה)

קיים הבדל קטן בין אדם לחברו, אך הבדל זה הוא הכול. (ויליאם ג'יימס)

פעולה איננה גורמת לאושר תמיד, אך אין בנמצא אושר ללא פעולה. (ויליאם ג'יימס)

הניסיון המעשי שבחיים פותר את הבעיות שבהן מסתבך ההיגיון. (ויליאם ג'יימס)

אם יש ברצונך להיות בעל תכונה מסוימת, פעל נא כאילו היית כבר בעליה. (ויליאם ג'יימס)

האמת מתקיימת מאשראי; מחשבותינו ואמונותינו כמוהן כשטרות כסף שאיש לא מסרב לקבל. (ויליאם ג'יימס)

המחסום הטבעי המתמיד מונח בין מחשבתו של אדם לבין זו של חברו. (ויליאם ג'יימס)

היכן שלא תהיה – אלו החברים שלך שיוצרים את עולמך. (ויליאם ג'יימס)

הפילוסופיה מאפשרת לעשיר לומר שאין זה נורא להיות עני. (ויליאם ג'יימס)

אל תפחד מפני החיים. האמן שהחיים ראויים לחיותם ואמונתך תסייע ליצור את העובדה. (ויליאם ג'יימס)

האמת מהווה את מה שמתאים למחשבתנו, כפי שהצדק מהווה את מה שמתאים להתנהגותנו. (ויליאם ג'יימס)

רוב בני האדם חיים – מבחינה גופנית, אינטלקטואלית וגם מוסרית – במעגל מוגבל ביותר של מלוא הווייתם. לרשותנו עומדים מאגרי חיים שאיננו חולמים עליהם. (ויליאם ג'יימס)

מדוע נהיה מודאגים מן העתיד בעוד שכל התשובות נמצאות בהווה? (כריסטיאן בובה, שמלת חג קטנה)

כדי למחוק את הספרים, די לא לפותחם לעולם. (כריסטיאן בובה, כל העולם עסוק)

תוכניות קטנות מאכלות תוכניות גדולות. (ז'אק דוואל)

האושר שאנו רוצים בו מקלקל את זה שיש לנו. (ז'אק דוואל)

רוב בני האדם מעדיפים להיקרא נבלים פקחים מלהיקרא פתיים ישרים; בזה הם מתביישים ובזה הם משתבחים. (תוקידידס, מלחמת פלופוניס, ספר שלישי פ"ב)

המחלה הקשה ביותר כיום היא לא צרעת או שחפת, אלא ההרגשה שאין בך כל צורך. (האם תרזה)

דברים יפים יכולים להיות קצרים, אך ההדים שהם משמיעים הם נצחיים. (האם תרזה)

מה שמרגיז איננה העובדה שקיימים עשירים ועניים, אלא הבזבזנות. (האם תרזה)

אנשים רבים מקבלים על עצמם לעשות דברים גדולים, אך מעטים הם אלה המסתפקים בדברים הקטנים שהם עושים מדי יום ביומו. (האם תרזה)

אלוהים הוא ידידה של השלווה; ראו נא כיצד העצים והדשאים פורחים בדממה. (האם תרזה)

החיים הם מסתורין; גלה את סודם.
החיים הם נועם; התענג על זיוום.
החיים הם עושר; שמור עליו.
החיים הם הזדמנות; תפוס אותה.
החיים הם משימה; בצע אותה. (האם תרזה)

החיים הם אתגר שצריך לעמוד בפניו, אושר שצריך להיות ראוי לו, והרפתקה שצריך להתנסות בה. (האם תרזה)

מה יש בכוחך לעשות כדי לקדם את השלום בעולם? חזור לביתך ואהוב את משפחתך. (האם תרזה)

הסבל הגדול ביותר הוא להיות בודד. (האם תרזה)

לעולם אל נא תרשה למי שבא אליך לעזוב מבלי להיות מאושר יותר. (האם תרזה)

המחסור באהבה הוא הדלות הגדולה ביותר. (האם תרזה)

לעולם אין אנו יודעים את כל הטוב שחיוך פשוט יכול לעשות. (האם תרזה)

לכל אדם קל לטעות; אולי קל יותר למי שמאמין כי הוא יודע הרבה. (אמיל שארטייה)

כל אדם רגיש כאשר הוא צופה; כל אדם אדיש לרגישות כאשר הוא עושה. (אמיל שארטייה)

אין זו התועלת אלא התשוקות המובילות את העולם. (אמיל שארטייה)

די בכך להאמין כי אנו עבדים כדי להיות כאלה. (אמיל שארטייה)

כאשר אדם פוחד הכעס אינו רחוק; הכעס מלווה את ההתרגשות. (אמיל שארטייה)

אם יש לי רעיון אני חייב לשלול אותו; זוהי דרכי להעמידו במבחן. (אמיל שארטייה)

מרגע שאנו מחזיקים בדעה, היא מחזיקה בנו. (אמיל שארטייה)

לאהוב פירושו למצוא את אוצרנו מחוץ לעצמנו. (אמיל שארטייה)

הפסימיות היא מצב רוח; האופטימיות היא כוח הרצון. (אמיל שארטייה)

האגואיסט עצוב כי הוא מצפה לאושר. (אמיל שארטייה)

רגשות הם למעשה תגובה שלנו על שינוי. (אהרון בן-זאב)

ככל שהרגשות הנעימים יותר ערניים, אנו יותר מאושרים. (אמילי דה שאטלה)

שלהבת הרגשות מעולם לא האירה את ההבנה אלא סנוורה אותה. (תומאס הובס)

אני חורץ משפט על מצבי על פי רגשותיי ולא על פי מחשבתי והגיוני. (מישל דה מונטן)

אנשים שחושבים שהם יכולים לשלוט על רגשותיהם השליליים ולהביע אותם בזמן שהם יבחרו, משלים את עצמם. (פטר דמיינוביץ' אוספנסקי)

מחצית מהטעויות שלנו נובעות מפני שהרגש שלנו פועל כאשר עלינו לחשוב, והשכל שלנו פועל כאשר עלינו להרגיש. (ג'ון צ'רטון קולינס)

החמלה לא נובעת מהשכל אלא מחופש ספונטני. (ג'ידו קרישנמורטי)

האם אין אנו רואים כי הטבע משתוקק לזאת בלבד: גוף משוחרר לגמרי מן הכאב, נפש שנוכל ליהנות ממנה רחוקים מדאגה וחרדה? (טיטוס לוקרטיוס קרוס)

מסכן, הו מסכן שכמוני, יום אחד לא מאושר לוקח אתו את כל הנאות החיים. (טיטוס לוקרטיוס קרוס)

אנשים מגנים תמיד מה שלעשות אינם מסוגלים. (כריסטינה מלכת שוודיה)

דבריו של משורר הם פעולותיו. (אלכסנדר פושקין)

כל איש שחי חיי בר־דעת סופו לבוז לבני אדם. (אלכסנדר פושקין)

גילויי הגסות מקסימים תמיד את ההמון. הוא שפל וקטנוני כמונו. (אלכסנדר פושקין)

כדי להכיל את כל המילים די לנו במילון; אך בעבור המחשבה אנו זקוקים לאינסוף. (אלכסנדר פושקין)

מצאתי כי שיקול הדעת המשולל כל בסיס, וגילויי הגסות הטיפשיים ביותר, הם דברים כבדי משקל ורבי השפעה של המוציאים לאור. (אלכסנדר פושקין)

אין אנו מגיעים להדרת כבוד אלא באמצעות אלף כלימות. (פרנסיס בייקון)

המחברים שכתבו על הבוז לתהילה, שמו את שמם בראש המאמר. (פרנסיס בייקון)

רוב האנשים מאושרים במידה שהם מחליטים להיות כאלה. (אברהם לינקולן)

אנחנו נעשים חופשיים כשאנחנו מפסיקים להיות מודאגים מכשלונותינו. (רודולף דרייקורס, מצוטט אצל לקפוץ למים מאת אנאבלה שקד, עמ' 27)

נחיתות חברתית היא התחושה של אדם שהוא אינו טוב דיו, ושהוא שווה פחות מאחרים. נחיתות חברתית אינה טבעית, ויכולה להתפתח רק בחברות בעלות תרבות אינדיווידואליסטית והישגית, שבהן אנשים נמדדים ומדורגים באמצעות השוואה. (אנאבלה שקד, לקפוץ למים, עמ' 52)

מי שמרגיש נחות בהשוואה לאחרים אינו רוצה להיות שווה להם, אלא מעליהם. (אלפרד אדלר, מצוטט אצל לקפוץ למים מאת אנאבלה שקד, עמ' 76)

הנתינה היא הביטוי הנעלה ביותר ליכולת, לכוח. בעצם מעשה הנתינה אני חש את כוחי, את עושרי ואת עוצמתי. (אריך פרום)

אם הכול אינו ודאי, מדוע נפחד מדבר? (סולון)

אם הגורל בלתי נמנע, מדוע נרצה למונעו? (סולון)

חיי הנפש הם מאמץ מתמיד להצדקה עצמית. (דניאל וייל, אחרי המריבה, מצוטט אצל לקפוץ למים מאת אנאבלה שקד, עמ' 117)

המראה אינו אומר דבר; הצרה שוכנת בעמקי הלב. (אוריפידס)

בעת צרה אנו יודעים מיהם חברים. (אוריפידס)

אין זה אסון להיות בלתי מוכר על ידי אנשים, אך זו צרה שלא להכיר בערכם. (קונפוציוס)

האושר נולד מן הצרה. (לאו דזה)

צרות לא ודאיות מייסרות אותנו יותר מכל. (סנקה)

כל צרה ותמורתה בצדה. (סנקה)

בכל הצרות הבאות עליך זכור נא כי לשאתן באצילות מצביע על עושרה של הנפש. (מרקוס אורליוס)

הסבל שאנו מכנים צרה, אינו אלא תרגיל שבאמצעותו אנו רוכשים ביטחון עצמי. (אפיקטטוס)

הרווחה מגלה מגרעותינו; הצרה מגלה את מידותינו הטובות. (פרנסיס בייקון)

הבערות היא אם כל הצרות. (פרנסואה רבלה)

צרה לבני אדם שלא טעו מעולם; הם לא צדקו אף פעם. (שארל דה לין)

לאדם יש צרה אחת בלבד: הפחד מן המוות. שחרר אותו מפחד זה והתרת את כבליו. (פרנסואה רנה דה שאטובריאן)

האושר מסתכם בכל הצרות שאין לנו. (מרסל אשארד)

על ידי הצרות אנו לומדים כי אצבעותיו של אלוהים מכוונות את הטובים אל הטוב. (יוהאן וולפגנג פון גתה)

אם נוציא את הלב ממערכת השיקולים שלנו, נקבל החלטות המתבססות על שאלות, כמו: "איך זה יעזור לי עכשיו?" ו"איך זה ישפיע על ישיבת בעלי המניות הבאה או על הקמפיין הפוליטי הבא?". (ג'יין גודול)

אל נא תטע את עץ הצער בלבך; חזור וקרא בכל בוקר את ספר השמחה. (עומר ח'יאם)

תהליך שבני-אדם קוראים לו לימוד – לגלות בעצמו את כל השאר, בתנאי שיהיה אמיץ ולא יתייאש לחקור; אחרי הכול, חקירה ולימוד הם היזכרות. (אפלטון, מנון, מצוטט מנון, לכס, עמ' 53)

אם נאמין בצורך לחקור את מה שאיננו יודעים, נהיה יותר טובים ואמיצים, ופחות עצלנים, מכפי שנהיה אם נאמין שאי-אפשר למצוא את מה שאיננו יודעים ואין טעם לחפש אותו. (אפלטון, מנון, מצוטט מנון, לכס, עמ' 67)

רציתי ללמוד ממך לא רק על האמיצים בחיל הרגלים הכבד אלא גם על האמיצים בחיל הפרשים, ובכל החיילות; ולא רק על האמיצים במלחמה אלא גם על האמיצים לנוכח סכנות בים, ועל כל מי שעומדים באומץ מול מחלות ועוני או עניינים מדיניים; ועוד, לא רק על מי שעומדים באומץ בכאבים או בפחדים אלא גם על מי שמיומנים בלחימה בתאוות ובהנאות, בין שהם נשארים ובין שהם בורחים. הרי יש בוודאי אנשים אמיצים גם בדברים כאלה. (אפלטון, לכס, מצוטט מנון, לכס, עמ' 128)

כל אחד מאיתנו טוב בדברים שבהם הוא חכם, ורע בדברים שבהם הוא בור. (אפלטון, לכס, מצוטט מנון, לכס, עמ' 133)

קח זמן כדי לחשוב, אבל כאשר הזמן לפעול מגיע, הפסק לחשוב ופעל. (אנדרו ג'קסון)

רדיקל הוא מי שהלך רחוק מדי, שמרן הוא מי שלא הלך רחוק מספיק וריאקציונר הוא מי שלא הלך בכלל. (וודרו וילסון)

לא באנו לעולם כדי לשבת ולדעת, באנו כדי לפעול. (וודרו וילסון)

כל האנשים בעולם שותפים לאותו אינטרס, ולגבינו אנו מבינים היטב כי אם צדק לא ייעשה לאחרים, הוא לא ייעשה גם לנו. (וודרו וילסון)

הרצון שהעבר יהיה שונה, הוא עוד סוג של שנאה עצמית. (סיימון אמסטל, לשחרר)

אני מאמין כי הדרך היחידה לרכוש את ממלכת השמיים, היא להחזיקה בלבנו. (אלברט האברד)

אנחנו חולמים: יהיה לנו בית ואוטו וגן וסירה וחוץ לארץ – ואנחנו מאושרים כל היום רק משום שנהג האוטובוס חייך אלינו הבוקר... (אסתר קל)

לרצות אפשר על הספה, עם באנג ביד ועיתון תיירות על הברכיים. להחליט זה לקפוץ פנימה עד הסוף, לעשות כל מה שצריך וללכת אחר החלומות בעקשנות של שחקן פוטבול בדרך לטאצ'דאון. (ג'ן סינצ'רו, אתה תותח, עמ' 13)

החלק המודע שלנו חושב שהוא בשליטה, אבל זה לא נכון. החלק הלא-מודע שלנו לא חושב על שום דבר, אבל הוא בשליטה. (ג'ן סינצ'רו, אתה תותח, עמ' 25)

לא נוכל לגלות ארצות חדשות אם לא נסכין להיפרד ממראה קו החוף לזמן רב מאד. (אנדרה ז'יד, מצוטט אצל ג'ן סינצ'רו, אתה תותח, עמ' 34)

מישהו שהולך על מה שהוא רוצה בכל הכוח יכול להיות מחזה מטריד בצורה יוצאת מגדר הרגיל בעיני אדם שהקדיש את כל חייו לבניית חומת תירוצים לכך שהוא עצמו לא יכול. (ג'ן סינצ'רו, אתה תותח, עמ' 42)

השמחה שבי מנצחת תמיד. (אנדרה ז'יד, אוטוביוגרפיה)

הניסיון מלמד טוב יותר מאשר העצה. (אנדרה ז'יד, מזייפי המטבעות)

לעובדים הטובים יש תמיד הרגשה כי הם יכולים לעבוד טוב יותר. (אנדרה ז'יד, מזייפי המטבעות)

כל מה שאינך יודע לתת הוא בעליך. (אנדרה ז'יד, מזון רוחני חדש)

קיימות מפלצות מועטות השוות את הפחד שיש לנו מהן. (אנדרה ז'יד, מזון רוחני חדש)

כאשר פילוסוף משיב לשאלתך, אין אתה מבין אפילו את מה ששאלת. (אנדרה ז'יד, קדחת הביצות)

מגרעותיו של הזולת, זה תמיד משמח. (אנדרה ז'יד)

אין כל יצירת מופת שהושגה ללא שקידה. (אנדרה ז'יד)

עבודת אמנות היא רעיון שבו אנו מגזימים. (אנדרה ז'יד)

כדי לדבר היטב דרושה השראה; כדי להקשיב היטב מספיקה התבונה. (אנדרה ז'יד)

החשיבות הנה במבטך, ולא במה שאתה רואה. (אנדרה ז'יד)

אין בעיות. יש רק פתרונות. (אנדרה ז'יד)

אם אינך מתלהב ממזונך זה מפני שאינך רעב. (אנדרה ז'יד)

אל נא תתאמץ כדי ליהנות, אלא מצא את ההנאה במשימה עצמה. זהו סודו של האושר. (אנדרה ז'יד)

מי שאינו יודע להיות מאושר בעצמו, אינו יכול לגרום אושר לזולתו. (אנדרה ז'יד)

היחסים של אנשים עם אלוהים מעולם לא היו חשובים ומעניינים יותר מאשר היחסים של אנשים בינם לבין עצמם. (אנדרה ז'יד)

לנשים אין מה לומר, אך יש הרבה מה לספר. (אנדרה ז'יד)

השלמות מושגת כאשר אין מה לתקן. (אנדרה ז'יד)

הטוב שבאמצעים כדי ללמוד על עצמך הוא לנסות להבין את זולתך. (אנדרה ז'יד)

האדם מעניין יותר מן האנשים כולם. לא הם אלא הוא בלבד נוצר בצלם אלוהים. היחיד יקר יותר מן הכלל. (אנדרה ז'יד)

הרצון לדעת נולד מן הספק. (אנדרה ז'יד)

אהבה היא הבטחה של אושר. (אנדרה ז'יד)

אני יכול להטיל ספק בכל, אך לא בספק עצמו. (אנדרה ז'יד)

אני מכנה עיתונאות כל מה שיהיה שווה פחות מחר מאשר היום. (אנדרה ז'יד)

מרגע שהבינותי כי אלוהים נמצא בתהליך של התהוות, וכי התהוותו תלויה בכל אחד מאתנו, נעשיתי מוסרי מחדש. (אנדרה ז'יד)

בוויכוח, אני תמיד תומך בדעתו של המתנגד. (אנדרה ז'יד)

האמן באלה שמחפשים את האמת, ולא באלה שמוצאים אותה. (אנדרה ז'יד)

רוב המחשבות שלכם חשובות ומעניינות כמו חבורה של ילדים בני שנתיים שרבים על כוס מיץ. (ג'ן סינצ'רו, אתה תותח, עמ' 86)

התפקיד שלכם אינו לדעת איך, אלא לדעת מה ולהיות פתוחים לגילוי ולקבלת האיך. (ג'ן סינצ'רו, אתה תותח, עמ' 94)

בתודעתו של הטירון יש אפשרויות רבות, אבל בתודעתו של המומחה יש מעטות. (שונריו סוזוקי, מצוטט אצל אתה תותח מאת ג'ן סינצ'רו, עמ' 99)

לחיים יש דרך יפהפייה לפצות אותנו – אי-אפשר שאדם יעזור לאחר בלי שיעזור לעצמו. (ראלף וולדו אמרסון, מצוטט אצל אתה תותח מאת ג'ן סינצ'רו, עמ' 106)

סליחה פירושה ויתור על כל תקווה לעבר טוב יותר. (לילי טומלין, מצוטט אצל אתה תותח מאת ג'ן סינצ'רו, עמ' 116)

לסלוח זה לא להיות נחמד אליהם, זה להיות נחמד לעצמכם. (ג'ן סינצ'רו, אתה תותח, עמ' 118)

חייתי חיים ארוכים והיו לי הרבה צרות, שרובן לא קרו בכלל. (מארק טוויין, מצוטט אצל אתה תותח מאת ג'ן סינצ'רו, עמ' 148)

בצד השני של הפחד נמצא החופש. (ג'ן סינצ'רו, אתה תותח, עמ' 161)

הכישלון היחיד הוא הוויתור. כל השאר זה רק איסוף מידע. (ג'ן סינצ'רו, אתה תותח, עמ' 184)

החלטה היא חופש. התלבטות היא עינוי. (ג'ן סינצ'רו, אתה תותח, עמ' 186)

אלו לא היסטוריות שאני כותב, כי אם חיים; לעיתים במעשים המהוללים ביותר אין רמז למעלתו או חוסנו של האדם, בעוד דבר קטן כגון פתגם או הלצה לעיתים קרובות חושפים הרבה יותר על אופיו של אדם מאשר קרבות בהם אלפים נהרגו. (פלוטארכוס, חיי אישים, חיי אלכסנדר/חיי יוליוס קיסר)

זה נורא כשאין למה לצפות. (צ'זארה פבזה)

יש בילדים את הכוח הזה של חיוביות. שהם רואים את הכל בוורוד. שהם שמחים. זה נפלא בעיני, לכן בחרתי לעבוד בחינוך. אבל אז הילד מגיע לבית הספר, וצריך ללמוד מתמטיקה ואנגלית, לשון וספרות, היסטוריה ומדעים. התודעה שלו מהונדסת מחדש והוא מאבד את היכולת שלו להיות שמח. בסוף התיכון אותו ילד שמח ומאושר מת לחלוטין ומוחלף במבוגר שמן ומדוכא. זה צריך להשתנות. (עדין אבן ישראל-שטיינזלץ)

ההנאה היא אושרם של הטיפשים, האושר הוא הנאתם של החכמים. (ז'ול ברבה ד'אורביי)

אויב הלימוד היא שביעות רצון עצמית. (מאו דזה-דונג)

אופן הדיבור משקף נפשו של אדם. (פובליליוס סירוס)

אומלל הוא מי שלא יכול לסלוח לעצמו. (פובליליוס סירוס)

נפש חשדנית מתבוננת תמיד בצדם השחור של הדברים. (פובליליוס סירוס)

אדם כועס, כועס שוב על עצמו כשהוא חושב בהיגיון. (פובליליוס סירוס)

בלהט הוויכוח אנו עלולים לאבד את האמת. (פובליליוס סירוס)

קל יותר לסבול סירוב מאשר הונאה. (פובליליוס סירוס)

דמעות רבות מדי הן סימן לבגידה, לא להשתתפות בצער. (פובליליוס סירוס)

כל אחד יכול לנווט כאשר הים שקט. (פובליליוס סירוס)

העינויים מאלצים להודות באשמה אפילו אדם שלא עשה כל רע. (פובליליוס סירוס)

אנו פוחדים יותר מן הפחד למות מאשר מן המוות עצמו. (פובליליוס סירוס)

הבה נחיה כל יום כאילו היה יומנו האחרון. (פובליליוס סירוס)

שיא האומללות הוא להיות תלוי ברצונו של אחר. (פובליליוס סירוס)

מוטב לא לדעת כלל מאשר לדעת חצי דבר. (פובליליוס סירוס)

אין אנו חושקים בדבר כמו במה שנאסר עלינו. (פובליליוס סירוס)

זו משימה קשה מאוד להשביע רצונו של כל אדם. (פובליליוס סירוס)

אדם בעל מצפון שקט אינו מוטרד ואינו מטריד את הזולת. (אפיקורוס)

אנו חדורי בעתה או מלאי תקווה בהתאם לעדותו של מצפוננו. (אובידיוס)

דת ללא מצפון כמוה כאמונה תפלה. (עמנואל קאנט)

מוטב מצפון שקט מאשר חיי שפע ועושר. אני מעדיף שינה טובה על מיטה טובה. (ויקטור הוגו)

כפי שהמצפון יכול לגרום לנו חרדה, הוא יכול לגרום לנו להאמין בעצמנו ולהיות מלאי ביטחון. (מישל דה מונטן)

המצפון הוא בועה בפלס המוסר. (אבנר שטראוס)

אילו היה מבקר בעולמנו יצור מכוכב אחר קרוב לוודאי שהיה מגיע למסקנה כי למרות המאמצים שהשקיעו בני האדם בהקמת מוסדות ואירגונים, כלי נשק ואמצעי הגנה לבטחונם, בתים למסתור, בגדים לחמם גופם, דרכי תחבורה נוחים, הרי הרגשתם הפנימית היא כי הם היצורים החלשים ביותר על פני כדור הארץ. (אלפרד אדלר, אתה וחייך, עמ' 45)

אין להצטער על כך שלעולם לא נגיע למטרה העליונה של חיינו. אם אפשר היה לתאר שבן אדם יחיד או האנושות כולה היו מגיעים למעמד שמעבר לו אין יותר קשיים או אתגרים אפשר להיות בטוח כי חיים בתנאים כאלה היו משעממים ביותר. הכל היה צפוי מראש, הכל מחושב ומתוכנן ללא הפתעות, המחר לא יביא הזדמנויות חדשות. לא יהיה דבר אליו אפשר יהיה לצפות. עיקר העניין בחיים נובע מאי וודאות. אילו היינו כולנו בטוחים, אילו ידענו הכל, לא היה מקום לוויכוח או תגליות. המדע היה מגיע לקיצו והעולם סביבנו היה הופך למעשיה שחוזרת על עצמה. האומנות והדת אשר מעודדות אותנו כשאנחנו מדמיינים לעצמנו מטרות שעדיין לא הושגו, תאבדנה את משמעותן. (אלפרד אדלר, אתה וחייך, עמ' 45)

רק אדם נוירוטי מרגיש כלפי מטרתו "זוהי ולא אחרת". (אלפרד אדלר, אתה וחייך, עמ' 48)

חלימה היא היריב של השכל הישר... ההגיון הפשוט הינו אספקט של שיתוף פעולה. אנשים שמאומנים גרוע לשתף פעולה שונאים הגיון פשוט. אנשים כאלה חולמים לעתים קרובות. (אלפרד אדלר, אתה וחייך, עמ' 77)

עלינו להעדיף לפעול בדרכים של ההגיון הפשוט ולסרב ללכת אחר הפיתוי של חלומותינו. (אלפרד אדלר, אתה וחייך, עמ' 81)

אנו יודעים כי אדם שמתקשה לשמור על יחסי חברות רוצה לשלוט באחרים. (אלפרד אדלר, אתה וחייך, עמ' 85)

עצלות הינה סימן לאמביציה גבוהה משולבת ביאוש. (אלפרד אדלר, אתה וחייך, עמ' 109)

במערכת החינוכית הקיימת נראה כי ילדים מגיעים לבית הספר מוכנים לתחרות הרבה יותר מאשר לשיתוף פעולה ולצערנו החינוך לתחרות נמשך גם בבית הספר. דבר זה הוא אסון לילד ואין האסון קטן יותר כאשר הוא נע קדימה ומתאמץ לנצח את הילדים מאשר כשהוא נסוג ומוותר על המאבק. בשני המצבים הוא עסוק בראש ובראשונה בעצמו. הוא אינו מעונין לתרום ולעזור לאחרים אלא להבטיח מה שהוא יכול למען עצמו. (אלפרד אדלר, אתה וחייך, עמ' 117)

סקיפיו אפריקאנוס בחר להיות שווה לנמוכים ממנו ולא נעלה מהשווים לו ונחות בפני הגדולים ממנו. ובכך התגבר על קנאת הבריות, הדבר היחיד המחבל בבני-עלייה. (דיו קאסיוס, מהדורת ליב, כרך ב', עמ' 378, מצוטט חיי אישים מאת פלוטארכוס, אנשי יוון, ליסאנדרוס, עמ' 261)

הפיסיקאים סבורים שאם התחרות והניגודים ייעלמו מן היקום, יידומו גרמי השמים ותפסק כל התהוות ותנועה בשל ההארמוניה שתשלוט בכול. ונראה, שגם המחוקק הלאקוני החדיר לתוך משטרו את היומרה ואת המאבק כדי לשלהב את המידות הטובות, שכן רצה שאזרחים טובים יתחרו זה בזה תמיד ויחלקו זה על זה במידת-מה; וכסבור היה, שוותרנות הדדית בלי ויכוח וללא מאמץ ומאבק נקראת בטעות 'אחדות'. (פלוטרכוס, חיי אישים, אנשי יוון, אגיסילאוס, עמ' 276)

האדם נוטה תמיד לחשוב את החוג המצומצם בו הוא חי כמרכז העולם... אולם עליו להסתלק מהתיימרות הבל זו, מדרך המחשבה הקרתנית והקטנונית. (ארנסט קסירר)

עושר בעובדות אינו בהכרח עושר במחשבות. (ארנסט קסירר)

אפילו בספירת המעשה אין האדם חי בעולם של עובדות מוצקות או בהתאם לצרכיו או תשוקותיו המיידיים. הוא חי בתוך ריגושיו הדמיוניים, בתקוות ובחששות, באשליות ובאכזבות, בדמיונות ובחלומות. (ארנסט קסירר, מסה על האדם)

כל הדברים יכולים להשחית כאשר המחשבה נתונה לעשות את הרע. (אובידיוס)

כל אמונה היא תקווה לוהטת, כלומר חיפוי על ספק ואי ודאות. (אלן ווטס)

אין אף אחד שמפחד יותר מאשר העריץ עצמו. הוא יושב בגבו לקיר, ושומרים עליו מכל צד, והוא גורם לך להפנות את פניך למטה, לקרקע, כיוון שכך לא תוכל להשתמש בנשק. (אלן ווטס)

כעס היא נקמה על חסרונות האחרים שאנו מפנים כלפי עצמנו. (אלכסנדר פופ)

מהותו האמיתית של האדם – זו הטמונה, לדעתו, בכושרו לדבר ולהידבר. הוא [מרטין בובר] קרא לעיקרון זה 'אני־אתה'. (לימור שריר, מרטין בובר: מבט מקרוב)

היצר הרע דומה כמו מי שהולך ורץ בין בני אדם, וידו סגורה ואין אדם יודע מה בתוכה. והוא מרמה בני אדם ושואל לכל אחד מה אני אוחז, ולכל אחד נדמה כאילו הוא אוחז מה שהוא מתאווה. ועל כן הכל רצים אחריו, כי כל אחד סובר שיש בידו מה שהוא חפץ. ואחר כך הוא פותח את ידו ואין בה כלום. כמו כן ממש היצר הרע שהוא מרמה כל העולם והכל רצים אחריו ומרמה לכל אחד ואחד עד שנדמה לכל אחד שיש בידו מה שהוא חפץ כל אחד לפי שטותו ותאוותו, ואחר כך בסוף הוא פותח את ידו ואין בה כלום כי אין מי שימלא תאוותו אצלו. (נחמן מברסלב)

פרדוקס יכול להתקיים רק במילים, אף פעם לא בעובדות שמאחוריהן. (רוברט היינליין, המפלצת מן הכוכבים)

החופש הוא הרגל שקשה להיפטר ממנו. (רוברט היינליין, אזרח הגלקסיה, עמ' 152)

אין צורך להרגיש את זה, לראות את זה או להבין את זה. פשוט צריך למצוא סימנים הגיוניים בשביל זה. אבל זה אמיתי, אם למילה 'אמיתי' יש בכלל משמעות. אף אחד לא ראה אלקטרון. גם לא מחשבה. אי אפשר לראות מחשבה, איך יכולה למדוד, לשקול או לטעום אותה - אבל מחשבות הן הדבר האמיתי ביותר בגלקסיה. (רוברט היינליין, אזרח הגלקסיה, עמ' 167)

קח כלבלב, נצל אותו, בעט בו, התעלל בו - הוא יהפוך לטורף פראי.
קח אח אחיו הגור, לטף אותו, דבר אליו, הנח לו לישון איתך, אבל אלף אותו - הוא יהיה חיית מחמד מאושרת ונוחה.
קח עוד גור, לטף אותו בימים זוגיים ובעט בו בימים אי־זוגיים. הוא יהיה כל כך מבולבל ולא יתאים לאף אחד מן התפקידים.
הוא לא יוכל לשרוד כחיית פרא והוא לא יבין מה מצפים מחיית מחמד. עד מהרה הוא לא יאכל לא ישן, ולא ישלוט בתפקודו. פשוט יתכווץ בפחד וירעד. (רוברט היינליין, אזרח הגלקסיה, עמ' 206)

בני האדם מטבעם טובים, נוחים ונדיבים. אמת, יש להם חולשות, אבל רובם הגונים – אם רק תינתן להם האפשרות להיות הגונים. (רוברט היינליין, בני מתושלח)

זו הצרה עם הפסיכולוגיה; זהו תחום כל כך מורכב, היחסים בין בני האדם כל כך סבוכים, עד אשר מיטב מאמצינו נראים לפעמים טיפשיים לאורן החושפני של העובדות לאחר מעשה. (רוברט היינליין, בני מתושלח)

הפסיכולוגיה של ההמון אינה סתם סכום הפסיכולוגיות של הפרטים. (רוברט היינליין, בני מתושלח)

אהבה היא מצב שבו אושרו של הזולת הוא תנאי הכרחי לאושרך. (רוברט היינליין, גר בארץ נוכריה)

האדם הוא החיה היחידה המהתלת בעצמה. (רוברט היינליין, גר בארץ נוכריה)

דמיונות שווא ממלאים לעתים קרובות תפקיד חשוב. (רוברט היינליין, די זמן לאהבה)

אם אינך מחבב את עצמך, אינך יכול לחבב אחרים. (רוברט היינליין, די זמן לאהבה)

כשאפרוח יוצא מן הביצה, הוא מפרק את הבית שהיה לו. אתם מעדיפים להישאר בתוך הביצה כדי להשאיר אותה שלמה? (ברל כצנלסון, מצוטט אצל הספר האדום מאת אסף ענברי, עמ' 20)

כדי שילדים ילמדו לווסת את הרגשות שלהם [להתגבר על תסכול או כאב] צריך להפסיק להתרשם יתר על מידה מרגשות שליליים, כאילו היו שרפה שצריך לכבות מיד. (אנאבלה שקד)

יהיו אשר יהיו רכושו של אדם על האדמה, בריאותו ונוחות חייו, אין הוא מרוצה כל עוד אינו זוכה בהערצתו של הזולת. (בלז פסקל)

בצר את עצמך בשביעות רצון, כי זוהי מצודה שאין לכבשה. (אפיקטטוס)

לאהבה יש היגיון, שההיגיון אינו יכול להבין. (בלז פסקל)

ללב יש את הסיבות שלו, שעליהן השכל לא יודע כלום. (בלז פסקל)

ללב יש את נימוקיו אשר ההיגיון אינו מכיר כלל. (בלז פסקל)

יהיו מה שיהיו רכושו של אדם על האדמה, בריאותו ונוחות חייו, אין הוא מרוצה כל עוד אינו זוכה בהערצתו של הזולת. (בלז פסקל)

ללגלג על הפילוסופיה זה לעסוק בה. (בלז פסקל)

אף כי אנשים אינם בעלי עניין בקשר למה שהם אומרים, אין להסיק מכך שאין הם משקרים, כי ישנם אנשים המשקרים פשוט למען השקרים. (בלז פסקל)

הבושה היחידה היא להיות חסר בושה. (בלז פסקל)

לרצות ולא להיות מסוגל זה להיות אומלל. (בלז פסקל)

הנוהג הוא טבע שני המשמיד את הראשון. (בלז פסקל)

קיימות מילים שאינן ניתנות להגדרה. (בלז פסקל)

מעשים טובים הנעשים בסתר הם הראויים ביותר להערכה. (בלז פסקל)

אנו מכירים את האמת לא רק על ידי השכל אלא גם על ידי הלב. (בלז פסקל, הגיגים)

הדברים הבלתי הגיוניים ביותר נעשים להגיוניים ביותר בשל הבלבול בקרב בני האדם. (בלז פסקל, הגיגים)

העובדה שהדבר שנוי במחלוקת אין בה כדי לפסול את אמיתותו. הרבה דברים ודאיים שנויים במחלוקת, הרבה כזבים מתקבלים ללא מחלוקת. (בלז פסקל, הגיגים)

האדם הוא אפוא רק תחפושת, שקר וצביעות, הן כלפי עצמו והן כלפי זולתו. הוא אינו רוצה שיגידו לו את האמת. הוא נמנע מלומר אותה לאחרים. וכל הנטיות הללו, הרחוקות כל כך מן הצדק ומן התבונה, נטועות בלבו באופן טבעי. (בלז פסקל, מחשבות, עמ' 56)

קיים הבדל אוניברסלי מהותי בין פעולות הרצון לכל יתר הפעולות. הרצון הוא אחד הכלים העיקריים של האמונה; לא משום שהוא יוצר את האמונה, אלא משום שדברים הם אמיתיים או כוזבים לפי הצד שממנו רואים אותם. הרצון, המבכר צד אחד על פני האחר, מטה את השכל מהתבוננות בתכונות שאינן נראות לו; וכך השכל, הצועד יד ביד עם הרצון, נעצר כדי להסתכל בצד החביב על הרצון, ולפיכך שופט על פי מראה עיניו. (בלז פסקל, מחשבות, עמ' 53)

ככל שרק ניתן, רצוי להפוך טרגדיה לקומדיה. (אורי ורניק)

ככל שמתעלמים ומדחיקים יותר, חרדים יותר. (אורי ורניק)

אני לפעמים מדמיין לעצמי כרטיס ביקור עליו אכתוב 'יועץ לאמנות החיים'. (אורי ורניק)

תרפיה היא אמנות שבה ההגדרה המועילה של הבעיה היא יותר מחצי הפתרון. (אורי ורניק)

החיים הם שדה נרחב וכדי לכוון את עצמנו ולדעת לאן לפנות וכיצד לנהוג אנו זקוקים למפה. (אורי ורניק)

מהרגע שאנו נולדים, לאורך כל החיים, מלווה אותנו הצורך במערכת יחסים עם מישהו קרוב, שיהיה לו אכפת מאיתנו, שיתעניין בשלומנו, שידאג לנו. (אורי ורניק)

אנשים נפגשים, אבל הם לא חייבים כל הזמן להיות ביחד, לחיות יחד, יש יותר חופש כי לא חייבים את ההסדר הנורמטיבי של היחסים. (אורי ורניק)

ישנם מלומדים המוכשרים במיוחד במלאכת ייצור מאמרים ['פרסם או העלם'], אך כאשר מזקקים את תפוקתם, הקוראים נשארים עם מעט שבמעט. (אורי ורניק)

לפסיכולוגים הנוטים לכיוון של מעשה ופעולה מדביקים מיד את התואר 'התנהגותי' וממנו משתמעים פשטנות וחוסר עומק, אך אין זה כך. אני שטחי במובן העמוק של המילה. כבר לפני למעלה ממאה שנה אמר אבי הפסיכולוגיה המודרנית ויליאם ג'יימס שפעולה מולידה הבנה חדשה ולא להיפך. (אורי ורניק)

יש מי שיעדיפו להימנע מעשייה מאשר להיכשל. (אנאבלה שקד, לקפוץ למים)

לאדם יש אפשרות לבחור וליצור שינוי בעזרת הכוח היצירתי שבו. (אנאבלה שקד, לקפוץ למים)

אנשים רבים לא מגשימים את היכולות הטמונות בהם, או את השאיפות האישיות, הזוגיות, המשפחתיות, המקצועיות, הכלכליות, המוסריות, או האידאולוגיות שלהם. (אנאבלה שקד, לקפוץ למים)

הימנעות היא בריחה חלקית או מלאה ממילוי משימות, מפתרון בעיות, מעימות עם אתגרים ומהגשמת מטרות וחלומות. (אנאבלה שקד, לקפוץ למים)

הימנעות היא אסטרטגיית הגנה, שנועדה לשמור על תחושת הערך של אדם בחברה הישגית ותחרותית, שבה עמידה בציפיות מופרזות היא תנאי לקבלת הערכה. (אנאבלה שקד, לקפוץ למים)

[אלפרד] אדלר האמין שהאדם הוא יצור חברתי והוליסטי, ושכל תנועה שלו, נפשית או פיזית, מכוונת להשגת תחושת שייכות, משמעות וערך. (אנאבלה שקד, לקפוץ למים)

כאשר כישלון אינו נתפס כבעל זיקה להערכה עצמית אנחנו עלולים להרגיש אכזבה וצער, אך לא בושה ופחד. (אנאבלה שקד, לקפוץ למים)

הוויתור על אשליית 'החיים המדהימים' ועל שאיפות גרנדיוזיות והכרת הערך של החיים כפי שהם מלווים בתחושת אובדן ואבל. תחושות קשות אך נדרשות כדי לעבור מהימנעות לתנועה. (אנאבלה שקד, לקפוץ למים)

בלב ההימנעות יש שאיפות מוגזמות שלא ניתנות להשגה. הרווח המרכזי של ההימנעות הוא אשליה של עליונות. הנמנעים בעצם אומרים – אני לא משתף פעולה עם חיים שהם פחות ממדהימים או מיוחדים או מושלמים. (אנאבלה שקד)

אנו חיים באשליות; מראית עין תמיד נעימה יותר מאשר המציאות. (אנרי ז'נסון)

כאשר חפצתי לשיר על אודות האהבה, שרתי על אודות הצער, וכאשר חפצתי לשיר על אודות הצער, שירתי הפכה לשירת אהבה. (פרנץ שוברט)

איש אינו חש ביגונו של הזולת, ואיש אינו מבין את שמחת זולתו. (פרנץ שוברט)

קיימים שני דחפים השולטים במוחו של האדם; האחד בריא והשני יוצא דופן ומוזר. (פרנץ שוברט)

אופי האדם אינו משתנה; הוא אינו לומד מן ההיסטוריה. (פייר בל)

לא הבינה, כי אם התאווה והשאפתנות קובעות את ההתנהגות. (פייר בל)

ההיגיון יכול ללמדנו להטיל ספק בכל; אך לעתים רחוקות הוא מובילנו לפעול. (פייר בל)

העולם אינו בעצם אלא חדר ילדים גדול, מלא שעשועים שונים: עושר, כבוד, בריאות, חיים. יש ללמוד מן הילדים: נתקלקל צעצוע אחד, בכית רגע, ומיד קח צעצוע אחר ושבה נפשך למנוחה. (זאב ז'בוטינסקי)

הרצון מהווה את המנוף הגדול ביותר. (פליסיטה רובר דה לאמנה, דבריו של מאמין)

אתה יכול לכבול אותי, אתה יכול לענות אותי, אתה אפילו יכול להשמיד את גופי – אבל לעולם לא תוכל לכלוא את רוחי. (מוהנדס קרמצ'נד גנדי)

האדם הוא תוצרת אמונותיו. האדם הופך לאשר הוא חושב. (מוהנדס קרמצ'נד גנדי)

כבודו של האדם דורש ציות לחוק עליון אחד והוא כוחה של הרוח. (מוהנדס קרמצ'נד גנדי)

צריך לשלוט בעצמנו בכל דבר; להתעלם מחוסר כנות, מכעס, מאימה. (מוהנדס קרמצ'נד גנדי)

החלש אינו מסוגל לסלוח. היכולת לסלוח היא נחלתו של החזק. (מוהנדס קרמצ'נד גנדי)

חיה כאילו תמות מחר, למד כאילו תחיה לנצח. (מוהנדס קרמצ'נד גנדי)

אושר מתרחש כאשר מה שאתה חושב, מה שאתה רואה ומה שאתה, מתאחדים בהרמוניה. (מוהנדס קרמצ'נד גנדי)

חשוב כאיש מעשה, ופעל כאדם חושב. (גאיוס סאלוסטיוס קריספוס)

מי שכועס על כל דבר, יכעס על לא דבר. (גאיוס סאלוסטיוס קריספוס)

ההכרח מאלץ את הפחדנים להפוך לאמיצים. (גאיוס סאלוסטיוס קריספוס)

השאפתנות הורסת קשרי משפחה, ושוכחת את התחייבותיה למיטיבים עמה. (גאיוס סאלוסטיוס קריספוס)

לימודים שאינם גורמים לתלמידים לרכוש מידות טובות אינם משביעים את רצוני. (גאיוס סאלוסטיוס קריספוס)

התחרויות והמלחמות בין בני האדם הם בשל נכסי ממון. (גאיוס סאלוסטיוס קריספוס)

נראה שאנשים מחפשים כבוד כדי שיוכלו להאמין שהם טובים. (אריסטו, אתיקה ניקומאכית, 1095b26-8)

פחד הוא כאב הנגרם מתוך ציפיה לרע. (אריסטו)

התקווה היא חלומם של האנשים הערים. (אריסטו)

אומנם נכון הדבר שאנשים הם כפי שהם בגלל תכונות אופיים, אבל הם מאושרים או אומללים בגלל פעולותיהם. (אריסטו)

כל מה שצריך ללמוד לעשות, לומדים תוך כדי עשייה. (אריסטו)

כל עבודה בשכר משחיתה את הנשמה. (אריסטו)

היופי הוא מכתב ההמלצה הטוב ביותר. (אריסטו)

האמיץ מכונה פזיז בפני הפחדן. (אריסטו)

לעשות חסד הוא סימן לעליונות; ולקבל חסד הוא סימן לכפיפות. (אריסטו)

ביישנות הינה קישוט לצעיר ובושה לזקן. (אריסטו)

חנפן הוא אדם הנחות ממך או מעמיד פנים להיות כזה. (אריסטו)

בזירת חייהם של בני אנוש התמורה ניתנת לאלה המוכיחים את מידותיהם הטובות. (אריסטו)

אומץ לבו של הגבר מתבטא בכושרו לתת פקודות; של האישה בציות. (אריסטו)

כל אדם אוהב את מה שרכש בצער ובייסורים, לכן אוהבות האמהות את ילדיהן באהבת־יתר, למעלה מן האבות, כי יודעות הן צער ההריון והלידה. (אריסטו)

מטרת האמנות אינה לייצג את המראה החיצוני של הדברים, אלא את משמעותם הפנימית. (אריסטו)

כל אחד יכול להתרגז - אין קל מזה. אך להתרגז על האדם הנכון, במידה הנכונה, בעיתוי הנכון, למטרה נכונה ובדרך נכונה - אין זה דבר קל כלל ועיקר. (אריסטו)

במשחקים האולימפיים אין מקבלים את העטרה היפים או החזקים ביותר אלא המתחרים [כי מהם המנצחים]. כך גם בדברים הנאים והטובים של החיים: הזוכים בהם, ובצדק, הריהם עושי המעשים. (אריסטו, המידות, חלק א', פרק ח')

ראשית מחקר – פליאה. (אריסטו)

טבע כל אדם לשאוף לדעת. (אריסטו)

האדם הוא חיה שכלתנית. (אריסטו)

חשוב כמו בן אדם חכם, דבר כמו בן אדם פשוט. (אריסטו)

החינוך הוא הצידה הטובה ביותר לעת זקנה. (אריסטו)

הסימן היחיד לדעת מושלמת הוא הכושר ללמדה. (אריסטו)

שורשי החינוך מרים - אך הפרי מתוק. (אריסטו)

יתרון הלמדן על עם הארץ כיתרון החי על המת. (אריסטו)

יש פינות כסילות אפילו במוחו של חכם מופלג. (אריסטו)

למדתי מן הפילוסופיה לעשות ללא פקודה מה שאחרים עושים מפחד החוקים. (אריסטו)

מי שחפץ בהנאה בלתי תלויה, יחפש אותה בפילוסופיה; כי כל ההנאות האחרות זקוקות לעזרתם של בני אדם. (אריסטו)

הסגולות המוסריות: הכול צריכים לקחת בהן חלק, אבל לא באותה הדרך, אלא במידה המספיקה לכל אחד לשם תפקידו. (אריסטו)

שבהיותנו אוהבים את ידידינו וגם את האמת, מצווה קדושה היא להעדיף את ההיא. (אריסטו, אתיקה, מהדורת ניקומאכוס, א', ו')

מי שאינו שמח על מעשים נאים אינו אפילו אדם טוב, כי לא יקרא אדם צדיק אם אינו שמח על מעשי צדק או נדיב אם אינו שמח על מעשי נדיבות. (אריסטו, המידות, חלק א', פרק ח')

העבד מרצון של המאה ה־21. בשביל כסף הוא יעשה הכול. (יותם ראובני, האוטוביוגרפיה של ז'אן ריבן)

אין לנפש סוד שההתנהגות לא מגלה. (פתגם סיני)

מי שמבין אותך, גם אם הוא נמצא בקצה עולם הוא כמו שכנך. (פתגם סיני)

בשיחה על הכרית במיטה הכלה מקבלת תשע מתוך עשר ממה שהיא דורשת. (פתגם סיני)

ככל שהרגשות רחוקים יותר, רבים יותר הנימוסים. (פתגם סיני)

כאשר קיימות זהירות ושנינות אנו רואים מיד את לידתה של הצביעות. (פתגם סיני)

הזדמנות טובה מגיעה לעתים רחוקות, וקל לאבדה. (פתגם סיני)

יהלום פגום שווה יותר מאשר אבן חצץ מושלמת. (פתגם סיני)

מים יכולים להחזיק את הסירה, אבל יכולים גם להטביע אותה. (פתגם סיני)

חולדה המכרסמת ליד זנבה של חתולה מביאה הרס על עצמה. (פתגם סיני)

כדי לעשות את הטוב אין די באלף יום; כדי לעשות את הרע די ביום אחד. (פתגם סיני)

הנישואים כמוהם כעיר נצורה: אלה שבחוץ רוצים להיכנס אליה, ואלה שבפנים - לצאת ממנה. (פתגם סיני)

שיטה קבועה איננה שיטה. (פתגם סיני)

הדג רואה תמיד את הפיתיון ולא את הרשת. (פתגם סיני)

אין ממה לפחד בחיים, רק להבין. (פתגם סיני)

העיקרון העמוק ביותר בטבע האדם הוא התשוקה לכך שיעריכוהו. (ויליאם ג'יימס, מצוטט אצל כיצד תרכוש ידידים והשפעה מאת דייל קארנגי, עמ' 36)

אני רואה את הכושר שיש לי, לעורר התלהבות אצל בני-אדם כנכס החשבוב ביותר שלי, וכדרך לפתח את הטוב הגלום באדם, באמצעות הערכה ועידוד. אין דבר אחר ההורס כל כך את שאיפותיו של האדם, כדברי ביקורת שמשמיעים הממונים עליו. אני איני מותח לעולם ביקורת. אני מאמין במתן תמריץ לבן אדם, על מנת כי יעבוד. כיוון שכך, אני שש להשמיע דברי שבח, ואיני אוהב כלל וכלל למצוא פגמים. כאשר משהו מוצא חן בעיני, אני משמיע את דברי זביעות רצוני בהתלהבות מרובה, ואיני חוסך בשבחים שאני משמיע. (צ'אלס שווב, מצוטט אצל כיצד תרכוש ידידים והשפעה מאת דייל קארנגי, עמ' 41)

הלוואי ואלמד שלא להשמיע דברי שבח זולים, וגם לא לקבלם. (ג'ורג' החמישי, מצוטט אצל כיצד תרכוש ידידים והשפעה מאת דייל קארנגי, עמ' 44)

בלא שים לב ללשון שתשתמש בה לעולם לא תוכל לאמר אלא את מה שהאתה באמת. (ראלף ואלדו אמרסון, מצוטט אצל כיצד תרכוש ידידים והשפעה מאת דייל קארנגי, עמ' 44)

היחיד אשר אינו מגלה עניין בבני-האדם שמסביבו - הוא הוא הנתקל בקשיים הגדולים שבחיים, והוא-הוא הגורם את הנזק החמור ביותר לזולת. מאנשים מעין אלה נובעים כל הכשלונות האנושיים. (אלפרד אדלר, מצוטט אצל כיצד תרכוש ידידים והשפעה מאת דייל קארנגי, עמ' 67)

אנו מתעניינים בזולת כאשר הזולת מתעניין בנו. (פובליוס סירוס, מצוטט אצל כיצד תרכוש ידידים והשפעה מאת דייל קארנגי, עמ' 74)

העולם הוא קומדיה לאנשים החושבים וטרגדיה לאנשים המרגישים. (הוראס וולפול)

טבע הוא באדם - כשהוא מטיב עם חברו הריהו נעשה אוהבו בלבב שלם. (ישראל מסלנט)

מעט השכל טובע בים רצונות ותשוקות. (ישראל מסלנט)

מי שישר במידות הוא גם ישר בדעות. (ישראל מסלנט)

תדאג לרוחניות שלך ולגשמיות של חברך. (ישראל מסלנט)

בני אדם שאינם בטוחים בכוח שיפוטם, כמוהם כמי שמנסה להעריך את היבול בטרם בשלה החיטה. (דנטה אליגיירי, הקומדיה האלוהית)

קמצנות, קנאה וגאווה - שלושה ניצוצות הרי אסון שהציתו את הלבבות בלהבות. (דנטה אליגיירי, הקומדיה האלוהית)

מהי חירות אלא לתרגם את הרצון לשפת המעשה. (דנטה אליגיירי, מיוחס)

הספק משביע את רצוני ממש כמו הידע. (דנטה אליגיירי, מיוחס)

נוסטלגיה היא תמיד געגועים לעבר שאף פעם לא היה. (נורית גוברין)

אם רצונך באוייבים, הצטיין יותר מאשר ידידיך; אולם אם רצונך בידידים, הנח לידידיך להצטיין יותר ממך. (פרנסואה דה לה רושפוקו, מצוטט אצל כיצד תרכוש ידידים והשפעה מאת דייל קארנגי, עמ' 152)

השמחה הזכה ביותר היא השמחה לאד. (פתגם גרמני, מצוטט אצל כיצד תרכוש ידידים והשפעה מאת דייל קארנגי, עמ' 152)

הסיבה לכך שהנהרות והימים מקבלים את מימיהם של מאה נחלים הרריים היא בכך שהם נמוכים מנחלים אלה. וכך עולה בידם לשלוט על כל הנחלים ההרריים. כך גם החכם, שברצותו להתעלות על בני-האדם - הוא מציב את עצמו מתחתם; ואם ברצותו להיות לפניהם - מציב הוא את עצמו מאחוריהם. וכך אף כי מקומו הנאות הוא מעל לבני-האדם - אין הם חשים את מלוא כובדו; ואף כי מקומו הוא לפניהם, אין הם חשים פגיעה. (לאו דזה, מצוטט אצל כיצד תרכוש ידידים והשפעה מאת דייל קארנגי, עמ' 159)

מעולם לא הגעתי לכלל מסקנה כי התשלום והתשלום בלבד יביא לך עובדים טובים, או יביא לכך שעובדים טובים יישארו בתפקידם. אני סבור שמה שהביא לכך הוא האתגר. (הארווי ס. פיירסטון, מצוטט אצל כיצד תרכוש ידידים והשפעה מאת דייל קארנגי, עמ' 179)

אם חייבים אתם להתעסק עם נוכל, יש רק דרך אחת להכניע אותו, והיא - להתייחס אליו כאילו הוא אדון מכובד. יש לראות זאת כמובן-מאליו, שאין בכוונתו להונות ולהוליך שולל. יחס זה יחניף לו עד-כדי כך, עד כי ייתכן שייענה לו, ויחוש גאווה על שמישהו נותן בו אמון. (לוז מפקד בית-הסוהר שבסינג-סינג, מצוטט אצל כיצד תרכוש ידידים והשפעה מאת דייל קארנגי, עמ' 201)

בני אדם נשלטים על-ידי צעצועים. (נפוליאון בונפרטה, מצוטט אצל כיצד תרכוש ידידים והשפעה מאת דייל קארנגי, עמ' 206)

הדבר הראשון שיש ללמוד, בשיג-ושיח עם הזולת, הוא שלא להתערב בדרכיו המיוחדות, בהן שואב הוא את אושרו - בתנאי שדרכים אלה אינן מתיימרות להפריע לדרכינו באלימות. (הנרי ג'יימס, מצוטט אצל כיצד תרכוש ידידים והשפעה מאת דייל קארנגי, עמ' 228)

ההצלחה בהידברות עם בני-האדם תלויה בתפיסה האוהדת של נקודת-ראותם של בני-השיחה. (דייל קארנגי, כיצד תרכוש ידידים והשפעה מאת דייל קארנגי, עמ' 160)

האכזריות נובעת מחולשה. (סנקה)

האם אין זו מידת נפש בזויה לדמות את האויב תמיד כמרושע. (פרידריך ניטשה)

אכזריות היא אחד הרגשות האנושיים הטבעיים ביותר, אחת מנטיות אנוש המתוקות ביותר, אחד הרגשות האינטנסיביים ביותר שקיבל האדם מן הטבע. (המרקיז דה סאד)

אם תראה לעתים בן בליעל וטוב לו - דע כי גם לפיו של כלב רע תיפול לעתים עצם שמנה. (הנרייטה סאלד)

יש רשעים שאלמלא קורטוב הטוב שבהם, הייתה סכנתם מועטת. (פרנסואה דה לה רושפוקו)

האמת העצובה היא שרוב מעשי הרשע נעשים בידי אנשים שמעולם לא החליטו במודע להיות טובים או רעים. (חנה ארנדט)

מי שראוי לעונש מצפה לו, ומי שמצפה לו כבר סובל ממנו; הרשע מייסר את עצמו. (מישל דה מונטן)

בעוד אנו נרתעים מדברי חנופה אנו מטים אוזן קשבת לדברי השמצה ורוע לב. שכן החנופה כרוכה בחרפת ההתרפסות ואילו הרשעות עוטה חזות כוזבת של חירות. (טקיטוס, דברי הימים, ספר ראשון)

מוזר הדבר! בכל הזמנים היו הנבלים משתדלים לכסות את מעשי תועבותיהם באיצטלה של מסירות לדת, למוסר, לאהבת המולדת. (היינריך היינה)

בעולם של ימינו, אנחנו חושבים על הנימוס בתור התנהגות כלפי חוץ, כמין ציפוי של עוגה: מתוק ונעים. אבל, עד המאה התשע עשרה, בני האצולה, הוגי הנאורות - ולפניהם, הסטואים ביוון העתיקה - חשבו על הנימוס באופן שונה לחלוטין. בעיניהם, הנימוס היה הביטוי החיצוני של המאבק הפנימי בתוך ליבם. (אמור טאוולס)

קריאת כל הספרים הטובים היא אכן כמו שיחה עם האנשים האצילים ביותר, מהמאות החולפות, שכתבו אותם. ברם, זו שיחה מכוונת היטב, בה הם חושפים בפנינו רק את הטובים שבהרהוריהם. (רנה דקארט)

ואל יאמר שכבר הגיע למצב, שאי אפשר לשנותו, הואיל וכל מצב אפשר לשנותו מן הטוב אל הרע ומן הרע אל הטוב, והוא הבוחר בכך. (רמב"ם, שמונה פרקים לרמב"ם, פרק שמיני)

האינדיבידואליזם הוא הישג אדיר. פגשתי אולי תריסר אינדיבידואלים בימי חיי. (משה הלברטל)

אי תלות היא קודם כל שאלה של אופי. (ברנאר פיבו)

מלבד מחשבותינו, אין דבר שנתון לגמרי לשליטתנו. (רנה דקארט)

אינני זקוק לאישורם של אחרים כדי להיות בטוח בעצמי. (ראלף ואלדו אמרסון)

אי שפיות ביחיד היא נדירה, אבל בקבוצות, ארגונים, מדינות ותקופות, היא החוק. (פרידריך ניטשה)

כאשר הכול חושבים באורח דומה – איש אינו חושב. (וולטר ליפמן)

האם 'המלט' היה יכול להיכתב על ידי ועדה, או שניתן היה לצייר את המונה ליזה על ידי חבורת אנשים? (אלפרד גריסוולד)

הפחד הגדול שלי הוא שאנשים יפסיקו להיות מיוחדים. מתוך לחץ חברתי, הם יתחילו להיות דומים יותר ויותר אחד לשני. בעיני, אין דבר נורא מזה. (ז'ורז' ברסנס)

 קל לחיות על פי דעת הכלל. קל לחיות לבד על פי רצוננו. האיש המובחר הוא זה השומר על עצמאותו המלבבת בקרב הקהל. (ראלף ואלדו אמרסון)

מה שאדם יכול להיות, עליו להיות. (אברהם מאסלו)

הגדולה של אדם היא לא במה שיש לו, אלא במה שהוא. (אוסקר ויילד)

אתה נמצא תמיד עם עצמך אז כדאי שתיהנה מהחברה. (דיאן פון פירסטנברג)

אל תסכים לקבל מאף אדם את ההגדרה של חייך, אלא הגדר את עצמך. (הארווי פירסטיין)

הדבר הנפלא ביותר בעולם ללא ספק הוא להיות ניחן באישיות מיוחדת ועשירה. (ארתור שופנהאואר)

אם מישהו לא עומד בקצב של האחרים, ייתכן שזה משום שהוא שומע תוף אחר. תנו לו ללכת בקצב שלו. (הנרי דייוויד תורו)

הגמול על קונפורמיות [הליכה בתלם, קבלת מוסכמות החברה, להיות 'כמו כולם'] היא שכולם אוהבים אותך חוץ מאשר אתה עצמך. (ריטה מיי בראון)

יש קונה עולמו בשעה אחת. (תלמוד בבלי, עבודה זרה י' ע"ב וגם י"ז ע"א וגם י"ח ע"א)

הרעיון שהנפש האנושית מתוכננת לשם שימוש במשתנים מופשטים ובתבניות נתונים היה, ובחוגים מסוימים עודנו, טענה מדהימה ומהפכנית, משום שלתבניות אין מקבילה ישירה בהתנסות של הילד. מקצת מארגונו של הדקדוק צריך להיות שם כבר מן ההתחלה, חלק ממנגנון לימוד השפה המאפשר לילדים להבין את הרעשים שהם שומעים מהוריהם. לפרטי התחביר שמור מקום מרכזי בתולדות הפסיכולוגיה, משום שהם דוגמא שבה מורכבות הנפש אינה תוצאה של למידה; הלמידה היא תוצאה של מורכבות הנפש. ואלו היו חדשות מרעישות. (סטיבן פינקר, האינסטינקט הלשוני, עמ' 108)

אם כל מה שיש לך הוא פטיש, הכול נראה כמו מסמר. (אברהם מאסלו)

אני מזכיר לעצמי כל בוקר: שום דבר שאגיד היום הזה לא ילמד אותי שום דבר. אז אם אני הולך ללמוד, אני חייב לעשות את זה על ידי הקשבה. (לארי קינג)

זה תמיד משמח לתת. אבל עבור אנשים שרוצים לנצל אותך, אתה סוג של מטרה קלה. (לארי קינג)

אילו היינו חדלים מלנסות להיות מאושרים, היינו הופכים לכאלה. (אדית וורטון)

אחרי הכול, אנו מכירים היטב את מגרעותינו, ואנו משתוממים כאשר המבקרים מתעלמים מהן, וממציאים מגרעות אחרות שאינן קיימות. (אדית וורטון)

זקנה איננה בנמצא; קיים צער בלבד. (אדית וורטון, מבט לאחור)
    
למרות החולי והצער, שהוא אויבנו הגדול, אנו יכולים לשרוד... אם אין אנו מפחדים משינויים, אם אנו סקרנים, מתעניינים בדברים גדולים ומאושרים בדברים הקטנים שבחיים. (אדית וורטון, מבט לאחור)

היא ידעה כי החיים הם היועץ האמיתי היחיד, וכי חוכמה שאיננה נרכשת באמצעות התנסות איננה הופכת לחלק של אושיות המוסר. (אדית וורטון, קודש הקודשים)

הרעיון של הצלחה הוא חופש אישי. (אדית וורטון, הבית העליז)

חופש מהכל, מכסף, מעוני - לשמור על רפובליקה של הרוח - זה מה שאני קורא לו הצלחה. (אדית וורטון, הבית העליז)

ולא מן ההכרח הוא שבמפעלים המפוארים דווקא יתגלה טיבו של האדם, לטובה או לרעה. כי יש שמעשה קל שבקלים ודיבור אחד או הלצה חושפים את אופיו של האדם יותר מקרבות רבי-חללים או מערכות-מלחמה גדולות או מצור על ערים. (פלוטרכוס, חיי אלכסנדרוס, א', מצוטט אצל שבעת החכמים מאת דיוגנס לארטיוס, עמ' 113)

אין לך דבר יותר מציאותי מחלומו של אדם אמיץ. (יצחק שדה)

דבר אינו בלתי נסבל יותר מאשר להודות בטעותך. (לודוויג ואן בטהובן)

אהבה עצמית היא צורה הגנתית של גאווה. (ז'ילבר ססברון)

לכל אחד מאתנו יש מוזיקה פנימית, ואם אחרים שומעים גם כן, אנו מכנים זאת אישיות. (ז'ילבר ססברון, יומן ללא תאריך)

מי שמצטער על העבר, מאבד את ההווה ומסכן את העתיד. (פרנסיסקו דה קוודו)

לאדם לא יכול להיות נוח בלי האישור שלו עצמו. (מארק טוויין)

כדי לשנות אדם יש לשנות את תפיסתו את עצמו. (אברהם מאסלו)

הצניעות מעידה על כך שהגאווה חיה בתוכנו. (ז'אן רוסטאן)

מי שאינו מעריך את עצמו, לא יכול להעריך שום דבר ואף אחד. (איין ראנד)

כבוד עצמי משפיע על יישותך. אם אין לך כבוד לעצמך, לא תקבל אותו מאחר. (מייקל שיפר)

ככל שאתה מרגיש טוב יותר עם עצמך, כך אתה פחות מרגיש את הצורך להתגאות באוזני אחרים. (רוברט הנד)

הערכה עצמית נמוכה זה כמו לנהוג בחיים כשבלם היד משוך למעלה. (מקסוול מלץ)

אי אפשר לרוץ אחר כבוד לעצמך, או לרכוש אותו. הוא לא עומד למכירה. אי אפשר להמציא אותו באמצעות יחסי ציבור. הוא מגיע כשאתה לבד, ברגעים ובמקומות שקטים, כאשר לפתע אתה מבין, שאתה יודע מהו הטוב, היפה והנכון. (אלפרד גריסוולד)

מה שנמצא מאחורינו, ומה שנמצא לפנינו, הם עניינים זעירים בהשוואה למה שנמצא בתוכנו. (ראלף ואלדו אמרסון)

אתה עצמך, כמו כל אחד בעולם כולו, ראוי לאהבה ולחיבה שלך. (בודהה)

הנכונות לקחת אחריות על חייך הוא המקור ממנו נובע הכבוד לעצמך. (ג'ואן דידיון)

לעולם לא מאוחר מדיי כדי להיות מה שהיית עשוי להיות. (ג'ורג' אליוט)

אמונה בשיפור עצמי היא נבואה שמגשימה את עצמה. (מרטין סליגמן)

נדיבות כלפי עצמך פירושה לחוש בחמימות של ההבנה והקבלה שכה רצית בהם. (מיקי פיין)

אל תסכים לקבל מאף אדם את ההגדרה של חייך, אלא הגדר את עצמך. (הארווי פירסטיין)

אף אחד לא יכול לגרום לך להרגיש נחות מבלי הסכמתך. (אלינור רוזוולט)

התקדמות לא תעשה לעולם מבלי המודעות למה שמונע אותה. (אלפרד אדלר)

עלינו לבער מקרבנו כל מחשבה רעה שיש לנו כלפי עצמנו. (יוכי ברנדס)

כשאנו מעניקים בסתר לאחרים ומיטבים עימם, עולה תחושת הערך העצמי והכבוד שאנו רוחשים לעצמנו. (סטיבן קובי)

דאגה עצמית אינה פעולה אנוכית אף פעם. זה פשוט ניהול טוב של המתנה היחידה שיש לי, המתנה שנולדתי כדי להציע לאחרים. (פרקר פלמר)

לקח לי הרבה זמן לא לשפוט את עצמי דרך העיניים של מישהו אחר. (סאלי פילד)

מה שאדם יכול להיות, עליו להיות. (אברהם מאסלו)

רק אם תכבד את עצמך, תגרום לאחרים לכבד אותך. (פיודור דוסטויבסקי)

אל תשאל את עצמך מה העולם צריך, שאל את עצמך מה גורם לך להתעורר לחיים ואז לך ועשה זאת. העולם צריך אנשים שמתעוררים לחיים. (הווארד תורמן)

Happiness is not achieved by the conscious pursuit of happiness; it is generally the by-product of other activities.
אושר אינו מושג על ידי חתירה מודעת לאושר; האושר הוא בדרך כלל תוצר לוואי של פעילויות אחרות. (אלדוס האקסלי, דת וזמן)

Most human beings have an almost infinite capacity for taking things for granted.
לרוב בני האדם יש יכולת כמעט בלתי מוגבלת לקחת דברים כמובנים מאליהם. (אלדוס האקסלי, וריאציות על פילוסוף)

אפילו במתמטיקה, בה פותרים אינטגרלים ודיפרנציאלים יהיה בלתי אפשרי בלי הדמיון. הדמיון היא התכונה היפה ביותר. (ולדימיר איליץ' לנין)

הצורך בצדק הוא תחושה, לא תיאוריה. (פנאיט איסטרטי)

איש טוב לב מתבייש אפילו בפני כלב. (אנטון צ'כוב)

דבר אינו קדוש כמו תום לב. (ראלף ואלדו אמרסון)

הלב מצליח תמיד להערים על השכל ולגבור עליו. (פרנסואה דה לה רושפוקו)

יש הנותנים בלב שמח: שמחת הנתינה היא כל שכרם. (ח'ליל ג'ובראן)

אינני מכיר סימן אחר לעליונותו של אדם, אלא טוב לב. (לודוויג ואן בטהובן)

אדם בעל לב אציל מרוצה במה שהוא מוצא בתוך תוכו. (ניקולה בואלו)

אם אתה עשיר תן את כספך. אם אתה עני תן את לבך. (פתגמים אפריקניים)

מעולם לא הייתי אלא בת גילו של הלב. (נינון דה לנקלו)

לב זה יישבר, אך שבור הוא ימשיך להתקיים. (ג'ורג' ביירון)

המידות הרעות יכולות לבוא על תיקונן, אך כאשר הלב רע לשנותו דבר לא יוכל. (וולטר)

היצר הרע הוא אחד האינסטינקטים הראשונים של הלב האנושי. (אדגר אלן פו)

טוב לב מרענן ומחדש את העייפים והשבורים. (ג'רארד תומאס שטראוב)

הדברים כשלעצמם אינם כואבים וקשים. חולשתנו ומורך לבנו עושים אותם כאלה. (מישל דה מונטן)

אנו יכולים להיות פעילים בטלוויזיה או בממשלה, אך בפני הנפש אין אנו יכולים לעשות דבר. (ז'אן דיון, מיוחס)

מטבע האדם להשתתף בצערו של הזולת; אך האם אין זה כדי לחיות באשליה כי הוא עצמו מאושר? (ז'אן דיון, מיוחס)

אנו חושבים על המוות לעתים קרובות, אך באופן פרדוקסלי, זה עוזר לנו לחיות. (ז'אן דיון, מיוחס)

לפעמים מטעה יצר הרע לאדם ואומר לו שעבר עבירה גדולה, אע"פ שאינו אלא חומרא בעלמא, או שאינה עבירה כלל וכוונתו שיהא האדם בעצבות מכח זה, ויבוטל בעצבותו מעבודת הבורא יתברך. וצריך האדם להבין הרמאות הזאת, ויאמר להיצר: איני משגיח על החומרא שאתה אומר, שכוונתך לבטלני  מעבודתו יתברך ושקר אתה דובר; וגם אם היא באמת קצת חטא, יותר יהיה יהיה נחת רוח לבוראי שלא אשגיח על החומרא שאתה אומר לי לגרום לי עצבות בעבודתו - אדרבא, אעבוד אותו בשמחה, כי זהו כלל, כי אין כוונתי בעבודה לצורך עצמי, רק לעשות נחת רוח לפניו יתברך; ואם כן, אף שלא אשגיח על החומרא שאתה אומר, לא יקפיד הבורא עלי, כי כל עיקר שאיני משגיח, הוא מחמת שלא אבטל מעבודתו אפילו רגע אחד. וזהו כלל גדול בעבודת הבורא שיזהר מעצבות כל מה שיכול. (הבעל שם טוב, צוואת הבעש"ט, עפי"י צוואות גאוני ישראל, עמ' 300-297, מצוטט אצל ילקוט הדעות והמדות, עורך חיים יהודה רות, עמ' רנ"ו)

לשווא מרימות התבונה והאנושיות את קולן; כי דעה-קדומה שהעלתה שיבות [שיבה], אין לה חוש-שמיעה. (משה מנדלסון, כתבי משה מנדלסזון, עמ' 156, מצוטט בויכוחי שפינוזה באספקלריה יהודית מאת מנחם דורמן, עמ' 35)

אני יודע שהפילוסופיה שלי שוב איננה הפילוסופיה של זמנים אלו. מחדרי הפילוסופיה שלי כבר עולה יותר מדי ריח אותה אסכולה, שעל ברכיה התחנכתי, זו שאולי התיימרה במחיצתה הראשונה של מאה זו לשלוט שלטון-יחיד. (משה מנדלסון, מועדי שחר, עמ' 300, מצוטט אצל ויכוחי שפינוזה באספקלריה יהודית מאת מנחם דורמן, עמ' 63)

אני החזקתי בכל השיטות הפילוסופיות כסדרתן והייתי בשעתי פריפאטטי [מחזיק בשיטת אריסטו], שפינוזיסט, לייבניציאני, קאנטיאני, ולבסוף סקפטיקן, ותמיד דבקתי בכל לבי באותה שיטה, שחשבתי עליה באותה שעה, שאך היא לבדה אמיתית היא. (שלמה מימון, חיי שלמה מימון, עמ' 231, מצוטט אצל ויכוחי שפינוזה באספקלריה יהודית מאת מנחם דורמן, עמ' 85)

כה מעצימה, סגולתו של נושא גדול ומרחיב דעת! אנו מרחיבים אותנו לממדיו. כדי לכתוב ספר כביר, עליך לבחור בנושא כביר. (הרמל מלוויל, מובי דיק)

עיניים פוחדות, ידיים עושות. (פתגם רוסי)

שתי מדרגות הן באמן. האחת: בקשת אשור וחבה מן החוץ; והשניה, הגבוהה ממנה: בקשת אשור והנאה מעצמו. (אברהם רגלסון, תפילה ואומנות)

פינת שלום לנו בעולם סוער, רגע של הבנה. (אברהם רגלסון)

אתה צריך לצפות מעצמך דברים שאתה עדיין לא מסוגל לעשות. (מייקל ג'ורדן)

יכולת התמדה היא התכונה החשובה לספורטאי... המטרה היא רחוקה ודורשת מחויבות והתמסרות. (קרולין מייס)

דע כי האדם נפעל כפי פעולותיו. ולבו וכל מחשבותיו תמיד אחר מעשיו שהוא עושה בהם... בכוח מעשיו ימית היצר הרע, כי אחרי הפעולות נמשכים הלבבות. (ספר החינוך, מצווה טז שלא לשבור עצם מן הפסח)

מה שאנשים אומרים, מה שאנשים עושים, ומה שאנשים אומרים שהם עושים הם דברים שונים לגמרי. (מרגרט מיד)

את הילדים יש ללמד איך לחשוב ולא מה לחשוב. (מרגרט מיד)

הדאגה אינה מונעת את סבל המחר, אך היא גוזלת את הנאת היום. (ליאו בוסקאליה)

אנו גם נחתור לעשות כל דבר שאנו מדמים כי הבריות משקיפים עליו בשמחה, ולהפך, נירתע מעשיית דבר שאנו מדמים כי הבריות נרתעים ממנו. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ג', משפט 29, עמ' 223)

המעלה הטובה האמיתית אינה אלא חיים בהדרכת התבונה בלבד; ואילו חוסר אונים פרושו רק זה, שהאדם מנח לעצמו להיות מודרך באופן סביל על ידי דברים שמחוץ לעצמו ולהיקבע על ידיהם. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחה חילופית למשפט 37, עמ' 315)

Ignorance more frequently begets confidence than does knowledge
בורות מולידה ביטחון בתדירות גבוהה יותר מאשר ידע. (צ'ארלס דרווין)

יופיים של הדברים קיים במחשבתו של מי שמהרהר בהם. (דייוויד יום)

צריך לשכוח את השיגעונות של היום כדי לפנות מקום לאלה של מחרתיים. (דייוויד יום)

האדם חושב. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ב', אקסיומה 2, עמ' 126)

מי שעושה דבר שהוא מדמה כי גרם שמחה לאחרים, תתעורר בו שמחה מלווה באידיאה של עצמו בתור סיבתה, או יתבונן בעצמו מתוך שמחה. לעומת זאת, אם עשה דבר שהוא מדמה כי עורר עצב באחרים, יתבונן בעצמו מתוך עצב. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ג', משפט 30, עמ' 224)

אם אנו מדמים שמישהו אוהב, שונא או משתוקק לדבר שאנו עצמנו אוהבים, שונאים, או משתוקקים אליו, הרי מתוך כך נאהב, נשנא וכו' את הדבר ביתר יציבות. ולעומת זאת, אם נדמה שהלה מואס בדבר שאנו אוהבים - או להפך - כי אז נסבול טלטלות נפש. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ג', משפט 31, עמ' 225)

חרטה אינה מעלה טובה, או אינה נולדת מתוך תבונה; ומי שמתחרט על מעשיו הוא אומלל, או חסר אונים, פעמיים. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 54, עמ' 331)

אותו כבוד המכונה כבוד של הבל הוא שביעות רצון עצמית המלובה אך ורק על ידי דעת ההמון; ואם זו תיפסק, תחדל גם שביעות רצון זו, כלומר, יחדל אותו טוב עליון שהכל אוהבים. מכאן יוצא, שמי שכבודו ניזון מדעת ההמון חי בחרדה יום יום, דואג, מתרוצץ ועושה בתחבולות כדי לשמור על שמו הטוב. שהרי ההמון הוא הפכפך וחסר יציבות; ואם אין מה שיקיים את השם הטוב הוא ייעלם במהרה. ואמנם, כיוון שכל אדם משתוקק ללכוד את תשואות ההמון, הכל משמיצים בלב חפץ את שמו של הזולת. ומאחר שזהו מאבק על טוב שהם מעריכים כעליון, נולד בהם יצר אדיר לדכא זה את זה בכל דרך אפשרית, ומי שיוצא לבסוף מנצח, מתפאר יותר בנזק שגרם לזולת מאשר ביתרון שהפיק לעצמו. על כן כבוד ז, או שביעות רצון זו, הוא אמנם של הבל, כי אינו ולא כלום. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחת משפט 58, עמ' 335)

Reason is, and ought only to be the slave of the passions, and can never pretend to any other office than to serve and obey them. …Tis not contrary to reason to prefer the destruction of the whole world to the scratching of my finger
התבונה הנה וצריכה להיות רק שפחה של התשוקות, ולעולם לא תוכל להעמיד פנים לשום תפקיד אחר מלבד לשרת ולציית להן. זה לא מנוגד להיגיון להעדיף את חורבן העולם כולו על פני גירוד באצבע שלי. (דייוויד יום, מסכת על טבע האדם, ספר 2, נקודה 3)

אל תירא מן האלים,
אל תחשוש מהמוות;
את הטוב קל לרכוש,
ואת הרע קל לשאת. (פילודמוס, פפירוס הרקולנאום, 1005, 4.9–14)

אין בידינו כל אמצעי בטוח כדי להביע את מחשבותינו, אולי מלבד השתיקה. (רמי דה גורמון, תרבות הרעיונות)

ישנו אדם שאתו לעולם אין אנו כנים לחלוטין: אדם זה הוא אנו. (רמי דה גורמון, מחשבות חדשות)

הדעות עוברות בירושה כמו האדמות; אנו בונים עליהן ונוצרת עיר, ונוצרת היסטוריה. (רמי דה גורמון, מיוחס)

האמת היא אשליה, והאשליה היא אמת. (רמי דה גורמון, מיוחס)

מה שנורא בחיפוש אחר האמת הוא שאנו מוצאים אותה. (רמי דה גורמון, מיוחס)

אוהב הבריות הוא אגואיסט מיושב בדעתו. (רמי דה גורמון, מיוחס)

אחד הדברים שמגלים מהקשבה לשיחות של ילדים הוא שהשאלות שילדים קטנים שואלים את עצמם על העולם הן לרוב שאלות גדולות, לא קטנות. הם לא שואלים "מדוע מים יוצאים מן הברז?" במקום זה הם שואלים, "מהיכן הגיע היקום?" (ג'ון הולט, בלמידה מתמדת, עמ' 168)

ילדים אוהבים אגדות מפחידות. יש להם צורך טבעי לחוות התרגשות גדולה. (ויסלבה שימבורסקה)

ההיטמעות בהמון האנונימי הייתה אמורה למלא את היחיד באושר אינסופי. בינתיים כל אחד רוצה להיות מיוחד במשהו בחיים, להתקיים בפני עצמו. (ויסלבה שימבורסקה)

חשיבה צרה וקונקרטית, המתמקדת בכאן ובעשיו, מחלישה את השליטה העצמית, בעוד חשיבה רחבה, מופשטת וארוכת טווח תומכת בשליטה העצמית. זאת אחת הסיבות לכך שאנשים דתיים משיגים תוצאות טובות יחסית במדידות שליטה עצמית, ולכך שלא דתיים, כמו [הנרי מורגן] סטנלי, יכולים להפיק תועלת מצורות אחרות של חשיבה החורגת מתחום המיידי ומאידיאלים נצחיים. (רוי באומייסטר וג'ון טירני, כח הרצון, עמ' 152)

בראייה רחבה, הערכה עצמית גבוהה כרוכה ביתרונות שמיטיבים עם האדם עצמו, ובחסרונות שאת מחירם משלמים אחרים, הנאלצים להתמודד עם תוצאות הלוואי שלה, כגון יוהרה ושחצנות. בצורתה הגרועה ביותר, הערכה עצמית הופכת לנרקיסיזם - התרכזות של האדם בעצמו מתוך שכנוע בעליונותו. (רוי באומייסטר וג'ון טירני, כח הרצון, עמ' 178)

ההבטחה שלא לעשות דבר היא הדרך הבטוחה ביותר בעולם לגרום לגוף לרצות לעשות בדיוק את הדבר הזה. (מארק טוויין, הרפתקאות טום סויר, מצוטט אצל כח הרצון מאת רוי באומייסטר וג'ון טירני, עמ' 216)

זהו האושר האמיתי: להיות משוחרר מכל אמביציה, ובו-בזמן לעבוד כסוס, כאילו היית משופע בשאפתנות. לחיות הרחק מאדם, לא להיות זקוק להם ואף-על-פי-כן לאהוב אותם. לקחת חלק בטכסים ובהילולות של חג-המולד, אך לאחר שאכלת ושתיתהיטב - להימלט אל עצמך, הרחק מכל צנים-פחים, וליהנות מן הכוכבים אשר מעל לראשך, הארץ שלשמאלך והים שלימינך; ולחש לפתע-פתאום, כי בלבבך השלימו החיים את נס-הנסים שלהם: כי הפכו לאגדה. (ניקוס קאזאנצאקיס, זורבה היווני, עמ' 120)

יוצא שהדברים המתייחסים לזמן, בין שזה ההווה, העבר, או העתיד, אנו מדמים אותם כמקריים. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ב', עיון למשפט נסמך 1 למשפט 44, עמ' 177)

אני לא אמרתי דבר, אבל מלאתני שמחה עד למעמקי. כך, חשבתי, רואים כל דבר החוזים והמשוררים - כמו בפעם הראשונה בחייהם. בכל בוקר תמיד הם רואים לפני עיניהם עולם חדש; לאמתו של דבר, אין הם רואים אותו, אלא יוצרים אותו. (ניקוס קאזאנצאקיס, זורבה היווני, עמ' 137)

כאשר אנו אוהבים מישהו, הכול ברור – לאן ללכת ומה לעשות. הכול מסתדר מעצמו ואין לנו צורך להיוועץ באיש. (מקסים גורקי)

האושר תמיד נראה קטן כאשר אתה אוחז בו בידך. תן לו ללכת מאיתך ותדע במהרה עד כמה הוא יקר. (מקסים גורקי)

אין אנו יכולים להתעלם מן הפילוסופיה, היות שכל דבר הוא בעל משמעות מסתורית שאותה עלינו לגלות. (מקסים גורקי)

קשה לדבר על משורר גדול, כמעט שאי אפשר להביע בבהירות מספקת את כל שמעוררים שיריו בנפשך, סערת הרגשות המתחוללת על ידם – כמעט תמיד אינה ניתנת להיכתב במילים. (מקסים גורקי)

האמת איננה מסוגלת תמיד לרפא נפש דואבת. (מקסים גורקי, בשפל)

שים לב לסיפור שאתה מספר לעצמך על המצב. (דיאנה מושו המילטון, הזן שלך ושלי)

הקשבה היא הכלי הטוב ביותר להפחית חרדה ולקרב בין אנשים. (דיאנה מושו המילטון, הזן שלך ושלי)

ניתן לתרגל הקשבה פתוחה, סקרנית שאיננה ממקום של יודע כול. (דיאנה מושו המילטון, הזן שלך ושלי)

דבר בחופשיות והאזן לעצמך בזמן שאתה מדבר. (דיאנה מושו המילטון, הזן שלך ושלי)

זה לא קשור לנסיבות. לא תאמיני כמה זה טוב. קבלי הכול, והטרגדיה תיעלם. או תשכך לפחות, ואת פשוט שם, ממשיכה להתקיים בעולם בשלווה. (אליס מונרו)

הסיבה שאנו מקנאים היא שאנו מרגישים נטושים. (אליס מונרו, משהו שרציתי לספר לך)

אין לי זמן לאנשים שכול כולם צרות עין וקנאה. (אליס מונרו, ריקוד הצללים המאושרים)

נוסטלגיה היא התרפקות על העבר, כשם שהתקווה היא התרפקות על העתיד. (עמליה כהנא-כרמון, ליוויתי אותה בדרך לביתה, מצוטט ב2048 מאת דוד פסיג, עמ' 198)

הדיכאון הוא חוסר היכולת לעצב עתיד. (רולו מיי, מצוטט ב2048 מאת דוד פסיג, עמ' 327)

המוח הוא כמו מצנח, הוא עובד טוב רק כשהוא פתוח. (ג'יימס דיואר, מצוטט ב2048 מאת דוד פסיג, עמ' 129)

פעם הייתי שחצן, אבל היום אני מושלם. (אנונימי)

הפחד שמשתק את החכמים - מפרה את האמיצים. (אנונימי)

הוא [אג'אהן צ'ה] לקח סכין גדולה, הרים אותה מול פניו ואמר משהו בנוסח הבא: במידה מסוימת האינטלקט שלנו הוא כמו הסכין הזאת. אתם מתארים לעצמכם שאם אשתמש בסכין הזאת כל הזמן, ואחתוך בה פלסטיק, בטון, זכוכית, מתכת, עץ ואבן, היא תקהה במהרה ולא תוכל למלא את תפקידה ביעילות. מנגד, אם אניח לסכין לנוח בנדן שלה, ואשתמש בה רק בפעמים שאצטרך לחתוך עץ או במבוק, כי אז היא תמלא את תפקידה בחדות, במהירות וביעילות לאורך זמן רב מאוד. (ביורן נתיקו לינדבלאד, אולי אני טועה, עמ' 51)

הידע מתגאה בכל מה שהוא יודע; החוכמה מרכינה ראש בפני כל מה שאינה יודעת. (ביורן נתיקו לינדבלאד, אולי אני טועה, עמ' 72)

נראה לי שצורות טהורות יותר של אושר מתאפיינות בחסרונם של דברים, ולא בקיומם של דברים. (אג'אהן ג'יסארו, מצוטט אצל אולי אני טועה מאת ביורן נתיקו לינדבלאד, עמ' 101)

התבונה הטהורה מעולם לא יצרה דבר חוכמה, והשכל הישר מעולם לא יצר דבר מתקבל על הדעת. (פרידריך הלדרלין)

אל הוא האדם החולם, קבצן הוא האדם ההוגה. (פרידריך הלדרלין, היפריון)

יללת התן השר את קינתו הפראית בין תלים של אבני קדם מחרידה אותי מחלומותי. (פרידריך הלדרלין, היפריון)

אנשים הם ישרים כל עוד יכולים. להאמין שכל האנשים הם ישרים זו טיפשות. להאמין שאף אחד אינו ישר, זה עוד יותר גרוע. (ג'ון קווינסי אדמס)

הפיכת החיים למלאי סיפוק ועניין ממילא מעניקה גם שלווה ורוגע. (רפי יעקובי)

כדי לגרום לגבר או לילד לחשוק בדבר, צריך רק לעשות את הדבר קשה להשגה. (מארק טוויין, הרפתקאותיו של תום סויר)

אומץ הוא התנגדות לפחד, שליטה בפחד - לא היעדרו. (מארק טוויין, וילסון ראש-כרוב)

מקום שיש כפר, ויהא הקטן ביותר, צריך שתהיה לו דת. (וולטר, "המילון" ערך "דת", מצוטט אצל גדולי ההוגים מאת ויל דיוראנט, עמ' 173)

מוטב לקבל את כל אמונות-ההבל על האלים מלשעבד עצמנו לגורל שבדו להם חכמי-הטבע. כי את האלים יש לנו, לכל הפחות, לפייס בתפילה, מנחות וצדקה, ואילו הגורל אזנו סתומה לכל תחינותינו. (אפיקורוס, אגרת למנויקס 134)

אפילו הדת הגרועה ביותר יש לה השפעה טובה כלשהי. (בנג’מין פרנקלין, האוטוביוגרפיה, עמ' 104)

הסדר הקוסמי שסייע בעבר לפרש את ההיסטוריה האנושית ולהעניק לה משמעות נשבר לחתיכות נפרדות זו מזו. השקפות עולם רבות מתחרות כיום בנסיון לספק את ההסבר הטוב יותר להתנהגותנו: חוק ההיצע והביקוש ו"היד הנעלמה" שמכוונים את השוק החופשי מנסים להסביר את הבחירות הכלכליות ההגיוניות שלנו; מלחמת המעמדות שהמטריאליזם ההיסטורי מתבסס עליה מנסה להסביר את הפעילויות הפוליטיות הבלתי הגיוניות שלנו; התחרות הגנטית שהסוציו-ביולוגיה מתבססת עליה מסבירה מדוע אנו מסייעים לאנשים מסוימים ומשמידים אחרים; חוק התוצאה בפסיכולוגיה ההתנהגותית מנסה להסביר איך אנחנו חוזרים על פעולות מענגות, אפילו כשאיננו מודעים להן. אלה כמה מה"דתות" שמושרשות במדעי החברה. לאף אחד מהתחומים האלה – מלבד המטריאליזם ההיסטורי, שהוא בעצמו אמונה הולכת ונעלמת – אין תמיכה נרחבת, ואף אחד מהם לא העניק השראה לחזיונות הנאים או לטקסים המהנים שיצרו מודלים קודמים לסדר הקוסמי (מיהי צ'יקנסטמהיי, זרימה, עמ' 104)

הדוחה דיסידנט מן הכנסיה, משול למי שאוסר על חולה את בית המרקחת. (משה מנדלסון, ירושלים, עמ' 77)

וגם עתה אין לבית יעקב עצה נבונה מזו. קבלו את הנימוסים ואת החוקה של הארץ שאתם גרים בה, אבל החזיקו בכל עוז בדת אבותיכם. שאו את משאות שתיהן ככל אשר בכוחכם! אמנם מצד אחד מכבידים עליכם בגלל דתכם את עול החיים האזרחיים, ומצד שני עושים האקלים והזמן את קיום מצוות דתכם קשה, בבחינה ידוע, מכפי שהן. בכל זאת שאו וסבלו, עמדו הכן על המקום אשר הורתה לכם ההשגחה, עמדו ויעבור עליכם מה, כאשר הגיד לכם מחוקק-דתכם מראש. (משה מנדלסון, ירושלים, עמ' 137)

אפשר לאמור בלי שום הפרזה, כי יותר משישראל שמרו את השבת שמרה השבת אותם, ולולא היא שהחזירה להם נשמתם וחדשה את חיי רוחם בכל שבוע, היו התלאות של ימי המעשה מושכות אותם יותר ויותר כלפי מטה, עד שהיו יורדים לבסוף לדיוטא האחרונה של חמריות ושפלות מוסרית ושכלית. ועל כן בודאי אין צורך להיות ציוני בשביל להרגיש כל הדר הקדושה ההיסטורית, החופפת על מתנה טובה זו, ולהתקומם בכל עוז נגד כל הנוגע בה. (אחד העם, שבת וציוניות)

ארץ-ישראל בלי שבת לא תיבנה, אלא תחרב, וכל עמלכם יהיה לתוהו. עם ישראל לא יוותר לעולם על השבת, שהיא לא רק יסוד קיומו הישראלי, אלא גם יסוד קיומו האנושי. בלי שבת אין צלם אלוהים וצלם אנוש בעולם. אילו הייתה העבודה תכלית לעצמה – הרי אין מותר לאדם מן הבהמה... בלי שבת אין ישראל, אין ארץ-ישראל ואין תרבות ישראל (חיים נחמן ביאליק, איגרות ביאליק כרך ה', עמ' רטו)

שלוש ההמצאות הגדולות של הציביליזציה המודרנית: אבק השריפה, מכונת הדפוס והדת הפרוטסטנטית. (תומאס קארלייל, מצב הספרות הגרמנית)

אשר לי אני מעדיף להיות צאצא של קוף בבון, מאשר צאצא של פרא הנהנה לענות את אויביו, מתייחס לנשיו כאל שפחות ונרדף על-ידי האמונות הטפלות הנוראות ביותר. (צ'רלס דרווין, מצוטט אצל סוקרטס וקסנטיפה בירח דבש מאת אדיר כהן, עמ' 66)

מיבחנה של דת טובה הוא אם אתה יכול להתלוצץ עליה. (ג'. ק. צ'סטרטון, מצוטט אצל סוקרטס וקסנטיפה בירח דבש מאת אדיר כהן, עמ' 127)

אינני מכיר דבר כה בלתי הגון כמו רטוריקה מעורפלת של התיאולוגיה נגד השכל. כאשר אתה שומע אותם נדמה לך כי אין לאנשים כניסה אל הנצרות אלא כדרך שעדר בקר נכנס לרפת. (דני דידרו, מצוטט אצל סוקרטס וקסנטיפה בירח דבש מאת אדיר כהן, עמ' 140)

יצורים אומללים אנחנו. מה היינו עושים מול הרעות הרבות של החיים אילו הדת לא הציעה לנו כמה דרכי כפרה וריצוי כדי להרגיע את הפחדים הללו המרעישים ומענים אותנו ללא הפוגה? (דיוויד יום, דיאלוגים על הדת הטבעית, מצוטט אצל סוקרטס וקסנטיפה בירח דבש מאת אדיר כהן, עמ' 145-144)

הדת היא אנחתם של היצורים המדוכאים, הלב של עולם חסר לב, הנשמה של הקיום ללא נשמה, היא האופיום להמונים. (קארל מארקס, לביקורת פילוסופיית המשפט של הגל, מצוטט אצל סוקרטס וקסנטיפה בירח דבש מאת אדיר כהן, עמ' 145)

כל האומר לתקן את הדת הרי הוא בעיני כאומר לקרר את האש... הדת היא דת כל זמן שבעליה מאמינים במקורה האלוהי, בעוד שרעיון התיקון יוכל לעלות על הלב רק אחר שאבדה אמונה זו, והשכל האנושי לא יירא עוד מגשת אל הקודש ומלראות בו מגרעות, הדורשות תיקון בידי אדם. (אחד העם, מצוטט אצל סוקרטס וקסנטיפה בירח דבש מאת אדיר כהן, עמ' 150)

כיון שהנביאים תפסו את גילויי אלוהים בעזרת הדמיון, אין ספק שיכלו לתפוס דברים רבים מעבר לגבולות השכל; כי מלים ותמונות ניתן להרכיב מהן אידיאות במניין מופלג יותר משניתן להרכיבן מאותם העקרונות והמושגים שעליהם בנויה כל ההכרה הטבעית שלנו. (ברוך שפינוזה, מאמר תיאולוגי מדיני, עמ' 19)

הנביאים לא תפסו את גילויי אלוהים אלא בעזרת הדמיון, כלומר באמצעות מלים או תמונות, ממשיים או דמיוניים. (ברוך שפינוזה, מאמר תיאולוגי מדיני, עמ' 18)

למי שיש תרבות, אמנות ומדע יש לו גם דת. למי שאין תרבות, אמנות ומדע יש לו רק דת. (יוהאן וולפגנג פון גתה)

ההישג הגדול של הדתות אתיות היה לרסק את קשרי הקרבה המשפחתית. דתות אלה ייסדו את קהילת המאמינים העליונה ואת דרך החיים  האתית המשותפת כנגד קהילת קשרי הדם, ובמידה רבה אף כנגד המשפחה. (מקס ובר, מתוך הדת בסין: קונפוציזם וטאטואיזם, מצוטט אצל אדם בצלם אלוהים מאת תומר פרסיקו, עמ' 82)

פולחן האלוהות הוא טבעי עבור האדם כמו שהנעירה טבעית עבור החמור והנביחה טבעית עבור הכלב. (מרסליו פיצ'ינו, מצוטט אצל אדם בצלם אלוהים מאת תומר פרסיקו, עמ' 161)

ודאי נמצא עוד כאלה שיתעקשו ויתאמצו לטעון שדווקא כן, "בעצם" או "מתחת לפני השטח" ביקשו כל השחקנים המוזכרים לעיל ולהלן רק שליטה או זהב, שהם הסתכנו במוות בעינויים או בשריפה כשפרסמו את רעיונותיהם התיאולוגיים או כשהתכחשו לסמכות המלך רק משום שרצו עוד כוח או כסף לעצמם, והם גם לעולם לא יבינו עד כמה מגוחכים הם נשמעים. לטוב או לרע, אנשים מונעים על ידי רעיונות, על ידי ערכים, על ידי קריאות מוסריות, אתיות, אידיאולוגיות ותיאולוגיות. הנסיון לרדד כל פעולה אנושית לאינסטינקט האגואיסטי, נסיון שמונע פעמים רבות על ידי רצון מודע או בלתי מודע להפוך את הקדוש לחולין ואת המוסרי ליעיל, אינו עומד בפני עיון היסטורי מינימלי, ודאי בתולדות הדת. (תומר פרסיקו, אדם בצלם אלוהים, עמ' 168)

אין לגלות כל סובלנות לאלו המכחישים את קיומו של אלוהים. הבטחות, בריתות ושבועות, שהן הקשרים הבסיסיים של החברה האנושית, לא תקפים לגבי האתאיסט. הרחקתו של אלוהים, אפילו במחשבה בלבד, ממיסה הכל. (ג'ון לוק, מצוטט אצל אדם בצלם אלוהים מאת תומר פרסיקו, עמ' 215)

הכניעה העיוורת אינה מחמיאה לדת האמיתית. (מתיו טינדל, מצוטט אצל אדם בצלם אלוהים מאת תומר פרסיקו, עמ' 224)

לאלה השואלים איפה ראית את האלים? מניין לך כי הם ישנם במציאות שככה אתה מעריץ אותם? אני משיב: ראשית כל, הרי הם באמת נראים לעין ושנית, הלא את נפשי אינני רואה כל עיקר, ובכל זאת, הריני מכבד אותה. והוא הדין באלים שאת כוחותיהם הפועלים בי אני מכיר בכל שעה מתוך הניסיון, ומכאן אני למד שהם נמצאים והריני מעריץ אותם. (מרקוס אורליוס, הרהורים)

לו יכלו הסוסים והשוורים ליצור להם אלים, היו יוצרים אותם בצורת סוסים ושוורים. (קסנופנס, מצוטט אצל מורה דרך בפילוסופיה יוונית מאת חיים יהודה רות, עמ' 42)

הדרכים השונות של עבודת האלילים שהיו מקובלות בעולם הרומאי נראו נכונות כולן בעיני העם, כוזבות כולן בעיני הפילוסופים ומועילות כולן בעיני פקיד הממשלה. בדרך זו הביאה הסובלנות לא רק לסלחנות הדדית אלא אפילו לתמימות דעים דתית. (אדוארד גיבון, שקיעתה ונפילתה של האימפריה הרומאית, פרק ב' – אחדותה ועושרה הפנימי של הקיסרות הרומאית בימי האנטונינים, עמ' 42)

התאולוג יכול להתענג על התפקיד הנעים המתאר את הדת ברידתה מן השמים, עטויה בטוהרה הראשון. חובה עגומה יותר מוטלת על ההיסטוריון. עליו לגלות את הסיגים הבלתי נמנעים של שגגה ושחיתות אשר נתערבו בה בשהותה הארוכה עלי אדמות בקרב גזע יצורים חלש ומנוון. (אדוארד גיבון, שקיעתה ונפילתה של האימפריה הרומאית, פרק ח' – התפתחות הדת הנוצרית – והרגשות, המנהגים, המספר והמצב של הנוצרים הקדמונים – רדיפת הנוצרים הקדמונים ]פרקים ט"ו – ט"ז במקור[, עמ' 194)

רב אשי אוקי אשלשה מלכים [רב אשי עמד בשלשה מלכים (שאין להם חלק לעולם הבא במסכת סנהדרין)] אמר למחר נפתח בחברין [אמר למחר נפתח בחברינו (בלשון זלזול)] אתא מנשה איתחזי ליה בחלמיה [בא מנשה נראה לו בחלום] אמר חברך וחבירי דאבוך קרית לן [חברך וחברי אביך אתה קורא לנו?] מהיכא בעית למישרא המוציא [מהיכן צריך לבצוע המוציא (את הלחם)] אמר ליה לא ידענא [אמר לו רב אשי אינני יודע] א"ל מהיכא דבעית למישרא המוציא לא גמירת וחברך קרית לן [אמר לו לבצוע את הפת לא למדת, וחבריך אתה קורא לנו?] א"ל אגמריה לי ולמחר דרישנא ליה משמך בפירקא [אמר לו, למדני ומחר אדרוש זאת משמך בפרקנו [בלימוד]] א"ל מהיכא דקרים בישולא [אמר לו מהמקום שמתקרם באפיה] א"ל מאחר דחכימתו כולי האי מאי טעמא קא פלחיתו לעבודת כוכבים [אמר לו, מאחר שחכמת כל זאת, מה הסיבה שהלכת לעבוד עבודה זרה?] א"ל אי הות התם הות נקיטנא בשיפולי גלימא ורהטת אבתראי [אמר לו, אם היית שם, היית אוחז בשיפולי גלימתך [בכדי שהגלימה לא תפריע לך בריצה] ורץ אחרי] למחר אמר להו לרבנן נפתח ברבוותא [למחר אמר [רב אשי] נפתח בגדולים]. (תלמוד בבלי, סנהדרין, ק"ב ע"ב)

ארצי היא העולם, דתי היא לעשות מעשים טובים. (תומאס פיין, זכויות האדם)

הנצרות היא חיקוי של פולחן השמש שבו הציבו במקומה את מי שנקרא ישוע הנוצרי. (תומאס פיין)

כשאנו מאושרים אנו יכולים לשכוח את אלוהים, אך כשהצרה תופסת את מקום האושר אנו שבים אליו תמיד. (אלכסנדר דיומא האב)

המהפכה, לא הדת, היא אופיום להמונים. (סימון וייל)

כאן בא לידי סיומו האותו תהליך גדול בתולדות הדת של "העברת הקסם מן העולם" [Entzauberung der Welt], שהתחיל בנביאי ישראל ובשיתוף עם המחשבה המדעית היוונית דחה את כל אמצעי הישועה המגיים כאמונות-שוא ומעשי חטא. (מקס ובר, האתיקה הפרוטסטנטית ורוח הקפיטליזם, עמ' 50)

... זה היה גם אידיאל-החיים המעשי העליון של הפוריטניזם. מתוך הבוז העמוק למעניהם, העולה מן הדינים וחשבונות על משפטי המרטירים שלו, המציבים את קור-הרוח השקט שגילו אלה בעת חקירתם לעומת פרץ הגידופים של רבי הכנסיה והפקידים האצילים, מזדקרת ההוקרה הרבה לשליטה העצמית והאיפוק, האפיניים עד היום לטיפוס המעולה של הג'נטלמן האנגלי והאנגלי-אמריקאי. (מקס ובר, האתיקה הפרוטסטנטית ורוח הקפיטליזם, עמ' 58)

האסקזה הנוצרית, שבתחילתה ברחה מן העולם אל הבדידות, כבר שלטה בשעתה בעולם, מתוך המנזר שפרשה אליו, באמצעות הכנסיה. אך בתוך כך הניחה בדרך כלל לחיים הארציים של יום-יום את צביונם הטבעי החופשי.- עתה עלתה ובאה אל שוק החיים, טרקה מאחוריה את דלת המנזר ונטלה על עצמה להספיג בשיטנותה את חיי יום-יום ולעצבם לחיים רציונליים בתוך העולם, אך לא על פי דרכו ולא לשמו של העולם הזה. (מקס ובר, האתיקה הפרוטסטנטית ורוח הקפיטליזם, עמ' 75)

ה"עם", דהיינו המון הפועלים ובעלי-המלאכה, עומד בציותו לאלוהים רק כל זמן שהוא מוחזק בעוני. (ז'אן קלווין, מצוטט אצל האתיקה הפרוטסטנטית ורוח הקפיטליזם מאת מקס ובר, עמ' 87)

אם האנשים כה מושחתים על אף דתם, מה יהיה בלעדיה? (בנג'מין פרנקלין)

אני ספקן מדי מכדי להיות חסר אמונה. (בנז'מן קונסטן)

הבערות היא אם הדבקות הדתית. (רוברט ברטון, אנטומיה של המלנכוליה)

הפחד מכוח עליון גורם לאדם להיות צייתן. (רוברט ברטון, אנטומיה של המלנכוליה)

על חוכמתו העילאית של סוקרטס מעידים כל מקורות העת העתיקה, ועל כן עובדת חוכמתו מבוססת מעבר לכל פקפוק. לפיכך, כאשר אפלטון מכניס לפיו של סוקרטס הטעיות לוגיות, התחכמויות מילוליות והתפלפלויות איומות, כולן אימרות מחפירות שהיו מביישות תלמידי בית ספר, אנו מסיקים שאלה היו יצירים מדומיינים של מוחו המעורפל של אפלטון עצמו, ואנו מנקים את סוקרטס מאשמת האחריות לאימרות תינוקיות שאינן מתאימות לו. ואם כבר דיברתי על אפלטון, אוסיף עוד, שלא היה שום מחבר אחר, לא בעת העתיקה ולא בעת החדשה, שבלבל ושיבש את דעתו של העולם בכל כך הרבה ignis fatui [אורות עוועים] כמו שעשה הפילוסוף המהולל הזה - בתורת המוסר, בתורת המדינה ובפיזיקה. [...] החזיונות של אפלטון הניחו את הבסיס למספר אין-סופי של מערכות תיאולוגיות מיסטיות, והודות לכך אפשר כמעט לומר שהכנסייה אימצה אותו במעמד של קדוש נוצרי. לבטח בא הזמן שבני אדם יפעילו את מחשבתם העצמאית, ויתנערו משעבודם לשמות מפורסמים שנופחו לממדים מלאכותיים. (תומאס ג'פרסון, מכתב לוויליאם שורט מיום 4 באוגוסט 1820, מצוטט אצל תומס ג'פרסון איש רנסנס אמריקאי בעולם של מהפכה, עמ' 660)

היעד של ישו עצמו, היה לתקן סעיפים שונים בדת של היהודים כפי שהורה אותה משה. הכיתה הדתית ההיא הציבה כמושא להערצתה הפולחנית ישות נוראת-אופי, אכזרית, נקמנית, הפכפכה, ומשוללת חוש צדק. ואילו ישו נטל בשביל הדגם שלו את כל התכונות המעולות של הראש האנושי ושל הלב האנושי - חוכמה, צדק, טוב-לב ונדיבות - הוסיף עליהן עוצמה, העלה אותן למדרגת שלמות אין-סופית, וייחס את כולן לישות העליונה ועשאה באמת ובתמים ראויה להערצת המאמינים. אשר למשה, הוא כנראה לא האמין בקיום עתידי לאחר המוות, או אולי הוא לא סבר שחיוני להורות למאמיניו את עיקר אמונה הזה. ישו לעומתו הורה את התורה הזו בהדגשה ובדקדקנות. משה כבל את היהודים במיני טקסים סרי טעם, פולחנות חסרי פשר ומצוות נבובות, וכל אלה לא הועילו כהוא-זה ליצירת התועלות החברתיות שהן תמצית המעלות הטובות. (תומאס ג'פרסון, מכתב לוויליאם שורט מיום 4 באוגוסט 1820, מצוטט אצל תומס ג'פרסון איש רנסנס אמריקאי בעולם של מהפכה, עמ' 661)

אלוהים, כמו אפס במתמטיקה, הוא חסר ערך כשלעצמו, אך בלעדיו לא ניתן לספור. (אדואר אריו, רשימות ואמירות)

המוזיקה היא תפילתם של הלא מאמינים. (אדואר אריו, רשימות ואמירות)

המוזיקה היא מתמטיקה מדברת; המתמטיקה היא מוזיקה אילמת. (אדואר אריו, רשימות ואמירות)

אתאיסט החושב הרבה שווה פחות ממאמין שאינו חושב. (ג'קומו קזנובה, סיפור חיי)

בכל הנסיבות ומכל הבחינות היה סוקרטיס מועיל במידה כזאת, שכל בר-דעת על כרחו יכיר, שלא היתה תועלת גדולה מלהימנות עם בני-לווייתו ולבלות אתו בכל מקום ובכל הנסיבות. הרי גם בשעת היעדרו היה עצם זכרו מביא תועלת לא קטנה לבני-לווייתו ושומעי-לקחו הקבועים; ואפילו כשהתבדח היה משפיע לטובה על הנמצאים במחיצתו לא פחות מבשיחותיו הרציניות. (קסנופון, זכרונות, ספר רביעי, עמ' 126)

הן אצל כל בני-האדם החוק הראשון הוא לירוא את האלים. (קסנופון, זכרונות, ספר רביעי, עמ' 154)

הקשיים הם דרך המלך של האמת. (ג'ורג' ביירון)

כל מטיפי המוסר, וכמותם כל התיאולוגים, מידה מגונה משותפת לכולם: כולם מבקשים לאלץ את האדם להאמין, כי הוא מרגיש את עצמו ברע והוא זקוק ללא דיחוי לטיפול חמור ומציל. ומכיוון שבני האדם בכללותם הטו במשך מאות שנים אוזן קשבת יתר־על־המידה לתורות ההן, הרבה מהאמונה הטפלה ההיא, שמצבם רע מאוד, דבק בהם באמת בסופו של דבר. (פרידריך ניטשה, הולדת הטרגדיה, המדע העליז, עמ' 339)

כופר אינו מי שעולה על המוקד, אלא מי שמבעיר את האש. (פרנסיס בייקון)

קשיים וצרה מובילים אל הדת. (פרנסיס בייקון)

מלכתחילה, אלוהים הכול יכול נטע גינה. לאמתו של דבר, זו הטהורה שבהנאות בני אדם. (פרנסיס בייקון, מסות)

אלה המתכחשים לאלוהים הורסים את אצילות האדם כי הוא קרוב לבעלי-החיים בגופו ואם אינו קרוב לאלוהים ברוחו אין הוא אלא בעל-חיים נחות. (פרנסיס בייקון)

אמונה מועטה מרחיקה אותנו מאלוה; ידע רב מקרב אותנו אליו. (פרנסיס בייקון, מסות)

מעט פילוסופיה מובילה את מחשבת האדם לכפירה, אבל עמקות פילוסופית מביאה את מחשבת האדם אל הדת. (פרנסיס בייקון)

אנו מאמינים שאלוהים לצדנו, אך חשוב יותר לדעת שאנו לצדו. (אברהם לינקולן)

הואיל והאושר בחיי העולם הבא הוא מטרתה הגדולה של הדת, נוכל לשמוע בלי תמהון ובלי התמרמרות כי הכנסת הנצרות או לפחות הניצול הרעה שלה היתה לה השפעה מסוימת על שקיעתה ונפילתה של הקיסרות הרומאית. הכמורה הטיפה בהצלחה את תורות הסבלנות ומורך הלב; נתרפו המידות הפעילות של החברה; והשרידים האחרונים של הרוח הצבאית נקברו במנזר. חלק ניכר של העושר הציבורי והפרטי הוקדש לתביעותיהם הצודקות לכאורה של החסידות והדביקות, ומשכורתם של החיילים בוזבזה על ההמונים חסרי התועלת משני המינים שיכלו לטעון רק לזכות הפרישות והצניעות הכשרה. (אדוארד גיבון, שקיעתה ונפילתה של האימפריה הרומאית, הערות כלליות על נפילת הקיסרות הרומאית במערב, עמ' 456)

כאשר אנו מובסים אנו הופכים לנוצרים. (ארנסט המינגווי)

לשתות יין ולחבק את היפה, טוב יותר מאשר להיות מאמין צבוע. (עומר ח'יאם)

הואיל ומתחייב שכל בני-האדם כולם נועדו על-ידי בוראם לאושר הנצחי, לא יתכן כי דת, המוציאה אחרים מן הכלל, תהיה דת אמת. כלל זה מעז אני לעשותו אבן-בוחן של האמת בענייני דת. התגלות, המבקשת להיות היחידה שמקנה לאדם חלק לעולם-הבא, אינה יכולה להיות אמיתית, מפני שאינה מתאימה לכונת הבורא, אשר רחמיו על כל מעשיו. (משה מנדלסון, חלוף מכתבים עם יורש העצר של בראונשוויג-וולפנבוטל, ירושלים: כתבים קטנים בענייני יהודים ויהדות, עמ' 218, מצוטט אצל האפולוגיה של מנדלסון מאת אלי שיינפלד, עמ' 23)

אין אני סבור אפוא כי כוחות התבונה האנושית אינם מספיקים להוכיח לה את האמתות הנצחיות שאי אפשר לו לאושר האדם בלעדיהן, וכי הבורא הצטרך לגלות אמתות אלו בדרך שלמעלה מן הטבע. (משה מנדלסון, ירושלים: כתבים קטנים בענייני יהודים ויהדות, עמ' 96, מצוטט אצל האפולוגיה של מנדלסון מאת אלי שיינפלד, עמ' 23)

לפי מושגי היהדות האמתית מזומנים כל יושבי-ארץ לחיי אושר. (משה מנדלסון, ירושלים: כתבים קטנים בענייני יהודים ויהדות, עמ' 96, מצוטט אצל האפולוגיה של מנדלסון מאת אלי שיינפלד, עמ' 24)

הקול שנשמע ביום הגדול של מעמד הר סיני לא קרא: "אנכי ה' אלוהיך, העצם מחויב המציאות, אשר הוא עצמו סבת מציאותו, הכול יכול ויודע כל, הגומל בעולם הבא לאיש כמפעלו". דת אנושית כללית היא זו, ולא יהדות; ודת אנושית כללית, אשר בלעדיה אין אדם צדיק ואין אדם מאושר בארץ, לא הייתה כוונה לגלות כאן. בעצם גם לא יכלה להיות. כי למי יכלו הקולות והלפידים וקול השופר ההולך וחזק להוכיח את תורות-הישועה הנצחיות הללו? ודאי לא לאדם הנבער מדעת, שהסתכלותו עצמה עדיין לא הביאה אותו לידי הכרת קיומו של עצם בלתי-נראה המנהיג את העולם הנראה. באיש בהמי זה לא יהיה הקול הנפלא יכול להעיר שום מושגים, לא היה יכול אפוא להוכיח לו דבר. (משה מנדלסון, ירושלים: כתבים קטנים בענייני יהודים ויהדות, עמ' 100-99, מצוטט אצל האפולוגיה של מנדלסון מאת אלי שיינפלד, עמ' 33)

דבר זה לבדו [הדעה השגויה, או האמונה הטפלה, שהכול נעשה למען האדם, שהמציאות מתנהלת לפי סיבתיות תכליתית, שלאדם ולאל יש רצון] עלול היה לגרום שהאמת תסתתר לנצח מעיני המין האנושי, אלמלא המתמטיקה – שאינה עוסקת בתכליות, אלא רק במהויות ובתכונות של התבנית – שהציגה לבני האדם נורמה אחרת של אמת. (ברוך שפינוזה, אתיקה, עמ' 118-117, מצוטט אצל האפולוגיה של מנדלסון מאת אלי שיינפלד, עמ' 41)

ראינו מה קשה לשמור בקרב בני אדם את מושגיה המופשטים של הדת על-פי סימנים קיימים ועומדים. תמונות וכתב-ציורים מביאים לידי אמונה תפלה ועבודת אלילים, והכתיבה האלפביתית שלנו עושה את האדם ספקולטיבי ביותר. בהתגלות יתרה עורכת היא על פני השטח את הכרתם הסמלית של הדברים ויחסיהם, פוטרת אותנו מיגיעת החדירה והחקירה, ומגדילה את המרחק בין התורה והחיים. (משה מנדלסון, ירושלים: כתבים קטנים בענייני יהודים ויהדות, עמ' 102, מצוטט אצל האפולוגיה של מנדלסון מאת אלי שיינפלד, עמ' 64)

בחרו לכם הרפתקן קל-דעת, טרזן מצודד לבבות, מאלה המצויים על מרצפת כרכים, ונסו נא לספר עמו על שיר השירים אשר לשלמה, או על אהבת התום שבגן עדן כפי שתארה מילטון. הוא ידמה כי אך הוזים אתם או מבקשים לפסוק פסוקכם כדי להראות עד כמה יודעים אתם לכבוש לב סרבנים בלטיפות אפלטוניות. כמו-כן לא יבין לרעכם מדינאי 'לפי רוח הזמן', אם תדברו עמו על התמימות ועל הגדלות המוסרית של אותו משטר חוקה קדום. מה הלה אינו יודע באהבה אלא ספוק תאוותו הגסה אף זה אינו מכיר בחכמת המדיניות אלא כוח, מחזור כספים, משא ומתן, שויון משקל, אוכלוסין, והדת היא בעיניו אמצעי שהמחוקק משתמש בו כדי לרסן את האדם הפורק עול, והכוהן – כדי למוץ את דמו ולאכל את לשדו. (משה מנדלסון, ירושלים: כתבים קטנים בענייני יהודים ויהדות, עמ' 136-135, מצוטט אצל האפולוגיה של מנדלסון מאת אלי שיינפלד, עמ' 118)

אם נסתכל בו בעין ישרה, נראה בפוליטיקה האמתית, כמו שאמר אותו חכם על השמש, אלהות, במקום שעין פשוטה אינה רואה אלא אבן. (משה מנדלסון, ירושלים: כתבים קטנים בענייני יהודים ויהדות, עמ' 136, מצוטט אצל האפולוגיה של מנדלסון מאת אלי שיינפלד, עמ' 118)

ולפיכך בין אם נאמר שהכל נעשה לפי חוקי הטבע ובין אם נאמר שהכל נקבע לפי החלטת אלהים והנהגתו – אותו דבר עצמו אמרנו. (ברוך שפינוזה, מאמר תיאולוגי מדיני, עמ' 34, מצוטט אצל האפולוגיה של מנדלסון מאת אלי שיינפלד, עמ' 130)

דעת היהודים [בנוגע לשאלה האם חיים עפ"י התבונה מועילים לאושר ולגאולה אלא אם אינם נובעים מתוך קבלת אמיתות ההתגלות למשה בסיני] היא בהיפך הגמור. שכן הם אומרים שהשקפות אמיתיות ואורח חיי-אמת אינם מועילים כלום לאושר, כל זמן שבני-אדם בוחרים בהם על פי האור הטבעי בלבד, ולא כתורות שניגלו למשה בנבואה. הרמב"ם מעז להגיד דבר זה בפירוש, וזה לשונו בהלכות מלכים פרק ח', הלכה י"א. (ברוך שפינוזה, מאמר תיאולוגי מדיני, עמ' 62, מצוטט אצל האפולוגיה של מנדלסון מאת אלי שיינפלד, עמ' 138)

אין הכרעה מדעית לגבי 'טוב' ו'רע', אלא הללו נקבעים לפי סולם-ערכיו של האדם, וערכים אינם נקבעים עי ההכרה המדעית, ואפילו אינם מושפעים ממנה. (ישעיהו ליבוביץ')

We must judge the tree by its fruit. The best fruits of the religious experience are the best things history has to offer. The highest flights of charity, devotion, trust, patience, and bravery to which the wings of human nature have spread themselves, have all been flown for religious ideals
עלינו לשפוט את העץ לפי פירותיו. הפירות הטובים ביותר של החוויה הדתית הם הדברים הטובים ביותר שיש להיסטוריה להציע. הטיסות הגבוהות ביותר של צדקה, מסירות, אמון, סבלנות ואומץ שאליהם פרשו כנפי הטבע האנושי, כולן הוטסו למען אידיאלים דתיים. (ויליאם ג'יימס, החוויה הדתית לסוגיה)

לקתה החמה וחושך היה על הארץ. מאורע זה הדהים את הכול, כאילו יש בו סימן. כשראה פיריקליס שקברניטו נפחד ונבוך, הושיט את מעילו מולי עיניו, כיסה אותן בו ושאלו אם הוא סבור שיש בזה משהו נורא או סימן למשהו נורא. 'לא' השיב הקברניט, 'ובמה נשתנה', אמר פיריקליס, 'מאורע זה מהמאורע ההוא, מלבד זה שאותו דבר שהקדיר את השמש גדול יותר ממעילי'. (פלוטרכוס, חיי אישים, אנשי יוון, פיריקלס, עמ' 178)

כאשר הכפירה הופכת לאמונה, היא פחות הגיונית מאשר הדת. (אדמון דה גונקור, רעיונות ורגשות)

יש פחות ופחות סלעים שאנו יכולים להיאחז בהם, פחות ופחות דברים שאנחנו יכולים להתייחס אליהם כאל נכונים אמיתיים וקבועים. (אלן ווטס, החוכמה שבחוסר הביטחון)

המיתוס נותן לקהילה נקודות ציון וקואורדינטות הן לגבי מיקומם במרחב ובזמן, והן לגבי מיקומם במסע אל הטוב. מיתוסים, על כן, בדרך כלל מספרים על הגנאלוגיה של היקום [איך הכול התחיל?], על הסיבה לקשיי החיים [למה העולם לא מושלם?] או על מאבקיהם של גיבורים [איך חיים חיים ראויים?]. (תומר פרסיקו)

צריך להאמין לא רק ברבי, אלא גם קצת באלוהים. (יצחק טבנקין, מצוטט אצל הספר האדום מאת אסף ענברי, עמ' 258)

כשחושבים על זה, גורל אינו אלא מלה נרדפת לבורא עולם, כלומר לאלוהים. (איריס אליה כהן, גבר, אישה, ציפור)

בני אדם לעולם לא יעשו עוול בשלימות ובעליצות כה רבה כמו בשעה שהם עושים זאת מתוך שכנוע דתי. (בלז פסקל)

אנשים בזים לדת, שונאים אותה ויראים פן היא אמיתית. (בלז פסקל)

ההרגל הוא הטבע שלנו. אדם שמתרגל לאמונה, מאמין. (בלז פסקל, הגיגים, עמ' 45)

ככל הידוע לי, הדת הטבעית במלוא היקפה מעולם לא טופלה בכוח התבונה הטבעית. מהמעט שנעשה עד כה עולה הרושם כי התבונה תתקשה לכונן בכוחות עצמה את המוסר כולו על יסודות אמת באור בהיר ומשכנע. (ג'ון לוק, The Reasonableness of Christianity עמ' 148, מצוטט אצל לחיות כמו יהודי מאת משה קופל, עמ' 150)

גם אם נוכיח שהשקפה מסוימת הכרחית לחיים הוגנים, יוכח רק שההשקפה הנידונה היא מיתוס מועיל. לא יוכח שהיא אמתית. תועלת ואמת הם שני דברים שונים לחלוטין. (ליאו שטראוס, What Is,  עמ' 6, מצוטט אצל ירושלים ואתונה מאת ליאו שטראוס, עמ' 38)

רק העריצות יכולה לוותר על הדת, אבל לא החירות. (אלכסיס דה טוקוויל, הדמוקרטיה באמריקה, עמ' 112, מצוטט אצל ירושלים ואתונה מאת ליאו שטראוס, עמ' 42)

ניטל מן ההתגלות אופייה המחייב קיבוץ של בני אדם. דבר ה' חדל להיות מקור להדרת תכנים אפשריים של מסורת דתית וממילא של תאולוגיה אפשרית. (גרשום שלום, דברים בגו, עמ' 568, מצוטט אצל ירושלים ואתונה מאת ליאו שטראוס, עמ' 74)

minimum quod potest haberi de cognitione rerum altissimarum, desiderabilius est quam certissima cognitio quae habetur de minimis rebus
טובה ידיעה מועטת של ענייני השמים מידיעה בטוחה של דברים בטלים. (תומאס אקווינס, Summa Theologica, מצוטט אצל ירושלים ואתונה מאת ליאו שטראוס, עמ' 90)

אינני ספקן; אינני מאמין בדבר, ואני מאמין בכך בחוזקה. (אנרי ז'נסון, בממלכת השמים)

הדת אינה כלי שיצר האדם מטעמים אפלים כדי לענות את עצמו, כדי להקשות את החיים ללא צורך, אלא דרך מוצא שנבחרה מסיבות מובנות כדי להימלט מהאימה החשופה וחוסר התקווה של החיים, שאי-אפשר לסלקם באמצעות קדמה כלשהי של הציביליזציה. (ליאו שטראוס, ירושלים ואתונה, עמ' 368)

הכנסייה מבקשת מאיתנו להוריד את הכובעים, לא את הראש, כשאנחנו נכנסים אליה. (ג.ק. צ'סטרטון)

אם האתיאיזם גורם לאנשים להיות מושחתים, אזי רובם של הנוצרים הם אתיאיסטים נסתרים. (פייר בל)

יהודים, מוסלמים, נוצרים ועובדי אלילים נבדלים באמונות, אך לא במעשים. (פייר בל)

הדת היא המצאה של המלכים כדי להטיל את מרותם על הנתינים. (פייר בל)

אלוהים הוא לא בן דת כלשהי. (מוהנדס קרמצ'נד גנדי)

התפילה היא המפתח של הבוקר והבריח של הערב. (מוהנדס קרמצ'נד גנדי)

התפילה איננה לבקש אלא השראתה של הנפש. (מוהנדס קרמצ'נד גנדי)

הדתות כמותן כדרכים שונות המצטלבות באותה נקודה. מה חשיבות לכך אם אנו משתמשים במסלולים שונים כל עוד אנו מגיעים אל אותה מטרה? (מוהנדס קרמצ'נד גנדי)

אינני רוצה להיוולד מחדש. (מוהנדס קרמצ'נד גנדי)

אמונה פירושה להשלים עם חלום. (מיגל דה אונאמונו)

מה שאדם מחפש בדת, הוא להציל ולהנציח את עצמו כפרט, דבר שאין הוא יכול להשיג מן המדע מן האמנות ומן המוסר. (מיגל דה אונאמונו, טעמם הטראגי של החיים)

אמונה ללא הטלת ספק היא אמונה מתה. (מיגל דה אונאמונו, ייסורי הנצרות)

הכופה אמונה על אחר בחרב, מנסה לשכנע את עצמו. (מיגל דה אונאמונו, ייסורי הנצרות)

הדת שלי היא לחפש את האמת ... אפילו בידיעה שלא אמצא אותה. (מיגל דה אונאמונו, ייסורי הנצרות)

להאמין באלוהים פירושו לרצות בקיומו, להתנהג כאילו היה קיים, ולחיות בהתאם לתשוקה זו. (מיגל דה אונאמונו, טעמם הטראגי של החיים)

יוצר פסלי אלילים לעולם אינו עובד אלילים. (פתגם סיני)

תגיד לאנשים שיש איש בלתי נראה בשמיים שברא את היקום והרוב הגדול יאמין לך. תגיד להם שהצבע טרי, והם צריכים לגעת בו כדי להאמין. (ג'ורג' קרלין)

כדי לאהוב את אלוהים בדרך המעשית ביותר, עלינו לאהוב את חברינו בני האדם. (מהר באבא)

הדת הלאומית איננה מכובדת יותר מכל דת אחרת. יתר על כן, היא הרבה פעמים גרועה יותר מהקנאות הדתית, אפילו מזו של חומייני או של האחים המוסלמים במצרים. […] לקנאות דתית יש לפחות יתרון אחד על פני הקנאות הלאומית: היא קובעת לעצמה, בהגדרה, מגבלות מסוימות. לכל דת יש רעיונות בסיסיים שמגדירים קו התנהגות, מדגישים את המותר ואת האסור, מתווים גבולות תודעתיים. ללאומיות אין מנגנון פנימי שקובע מה אסור. הלאומיות מסוכנת כי היא אבסולוטית, ללא גדר. (עדין שטיינזלץ, Les temps modernes, גליון 398, עמ' 510, www.regthink.org/adin-steinsaltz)

ראיתי ספרים רבים ונכבדים בענין עבודת האל, כגון ספר חובת הלבבות לחסיד רבינו בחיי בן פקודה ז"ל, וספרים אחרים רבים ונכבדים. אך מקצת עניניהם עמוקים, ולא יתעסקו בהם אנשי דורנו כי אם מעט מזער, וכל לב מדעת נבער; כי התאוה מתגברת, והשכל נחלש, והוא דרך חול ולא יקדש. ויצר לב האדם רע מנעוריו. בספרים האלה לא ימסו אסוריו ולא ירפא מזוריו, כי כל יום ירדו למצער אנשי חסד האיתנים, וגמר חסיד ופסו אמונים, וכל איש רודף אחרי העושר והתאוה ואחרי הכבוד והגאוה, ולבו בין שניהם כאיש שכור וכגבר עברו יין. נבהל להון איש רע-עין; לא ישמע לקול מורים, ולא יאזין לתוכחת מוכיחים ומזהירים. (ר' זרחיה היוני מביזנץ, ספר הישר, דפוס ירושלם תרי"ד, הקדמה, עמ' ב', מצוטט אצל ילקוט הדעות והמדות, עורך חיים יהודה רות, עמ' ר"ד)

וכאשר יתחבר לאפיקורסים, תושחת אמונתו מעט מעט והוא לא ירגיש. וכן המתעסק בחכמת הפילוסופיה, תרחיקהו מעט מעט, והוא לא ידע. אך כונת הפילוסופיה ותכונתה היא לדעת ייחוד השם, וכשידנו אז יעבדנו. אבל חכמת הפילוסופיה היא כמו הים הגדול; וידמה הרוצה להתעסק בו כמי שירצה לבא בתוך הים כשיאמרו לו: במצולתו יש פנינים ואבנים יקרות; ורבים יהרגו נפשם על הדבר הזה, כי ישחו בתוך המים וישוטטו לבקש, ולא ימצאו. (ר' זרחיה היוני מביזנץ, ספר הישר, דפוס ירושלם תרי"ד, שער ששי, עמ' כ"ה, מצוטט אצל ילקוט הדעות והמדות, עורך חיים יהודה רות, עמ' ר"ו)

גם אם אחד בדור ימלאנו לבו ללמוד הכמות הנמצאות בלשון אחרת המועילות להשלים כונת התורה, ייחשב הלמוד ההוא לעון אצל רוב בני דורו. ונותנים טעם לדבריהם ממה שאמרו רז"ל [ברכות כ"ח:]: מנעו בניכם מן ההגיון, וכן ממה שהזהירו שלא ללמוד חכמת יונית. ואין ספק למי שבוחן שאר דבריהם שאותה המניעה אינה כוללת אבל היא לנערים וכיוצא בם, לפי שהחכמה... היא עצם המזון הטבעי לחיי הנפש... ואילו לא היתה הכונה הזאת לרבותינו ז"ל, לא היו מחבבין לשון יונית וכתב יוני שחוברו בהם כל החכמות, עד שאמרו, לרוב חיבובם [מגילה ט':] יפיותו של יפת יהא באהלי שם... (מלמד התלמידים לר' יעקב בר' אבא מרי אנטולי, חתנו של ר' שמואל אבן תבון, ליק תרכ"ו, הקדמה עמ' ט' - י"א, מצוטט אצל ילקוט הדעות והמדות, עורך חיים יהודה רות, עמ' קנ"ט)

והנה אני זכני האל יתברך להיות לי אוהבים נאמנים בזולת בני עמנו, חכמים מופלגים אנשי השם, ונאהב אותם אותם אהבה אמיתית, ואף גם שידוע אצלנו שאהבתנו זאת איננה תלויה על דבר שיווי האמונות; כי רחוקים אנחנו איש מרעהו בדבר הזה, להיות בנו דעות שונות, ולא כמחשבותיהם מחשבותי, וכי גבהו שמים כן גבהו דרכי מדרכיהם - ועם כל זאת נתעלסה באהבים, ואהנה מטוב טעמם ויושר מנהגם בקבלת האמת מהם, ומעולם לא עלה על לבי לדאוג על זוך נפשם, וכל שכן לחקור עליהם ועל אמונתם. (משה מנדלסון, תשובה ללאואטר, הוצאת פוכס, ברלין תרנ"ב, עמ' 22-18, מצוטט אצל ילקוט הדעות והמדות, עורך חיים יהודה רות, עמ' רס"ב)

והמאמין שאין תקוה ותוחלת בזולת אמונתו יהיה כל ימיו בדאגה על רעיו ואוהביו, וזה אם יראה שאינם נוטים לדעתו ושאמונתם הפך אמונתו. (משה מנדלסון, תשובה ללאואטר, הוצאת פוכס, ברלין תרנ"ב, עמ' 22-18, מצוטט אצל ילקוט הדעות והמדות, עורך חיים יהודה רות, עמ' רס"ב)

מגמת הממלכה והדת היא לסבב ע"י הכנות ופעולות כלליות את אושר והצלחת האדם, אם זמנית, אם נצחית. (משה מנדלסון, ירושלם, ווין, תרל”ב, עמ' 34-31, מצוטט אצל ילקוט הדעות והמדות, עורך חיים יהודה רות, עמ' רס"ג)

הממלכה תחשוב את האדם ליליד האדמה בן אל-מות: והדת תחשבהו לבן-אלהים נעשה בצלמו ובדמותו. (משה מנדלסון, ירושלם, ווין, תרל”ב, עמ' 34-31, מצוטט אצל ילקוט הדעות והמדות, עורך חיים יהודה רות, עמ' רס"ג)

המחשבות והדעות חפשיות הנה, ועל פי חוקות טבען לא יפול בהנה כל הכרח, כל אונס, ולא תקנינה בכסף; כל כחן אך בכשרון אשר לאדם להבין ולהכיר, וקנה-מדתן הוא האמת והשקר. אמנם הטוב והרע יפעלו רק על כשרון ותכונת האדם למצוא חפץ בדבר ולאהבו, או לבלתי-מצוא חפץ בו ולמאסו; הפחד והתקוה ימשלו רק ביצר לב האדם ונטיותיו; שכר ועונש ינהגו וינהלו את רצונו, יעוררו את כחותיו, יתנו עז להם, יפתוהו או יפחידוהו. אולם הדעות תתנה אושר לבעליהן, אז נחוץ שתיולדנה לא על ברכי התקוה והפחד כי אם ע"י כח השופט אשר באדם, ואין למושגי הטוב והרע לקרב אליו ולשחדו. אם כן אפוא הראינו לדעת כי גם מהממלכה, גם מהדת, ניטלה ולוקחה הרשות להכריח ולאלף את מחשבות ודעות בני אדם בתקף ועזוז כח, ואין זכות לשתיהן... להחליש ולרופף את כח ויד האמת, על ידי דברים זרים לה ורחוקים ממנה... (משה מנדלסון, ירושלם, ווין, תרל”ב, עמ' 34-31, מצוטט אצל ילקוט הדעות והמדות, עורך חיים יהודה רות, עמ' רס"ג)

לכו נא וראו את כל האנשים האלה אשר גורשו מקרב מקדש אלהים ונדחו מעדת אל, אם לא תמצאו בין הגולים והמנודים אהבת-אלהים ודתו, עשר ידות מאשר תימצא בין מנדיהם אשר הגלום, אף כי מספרם יגדל על מספר הראשונים מאה שערים? (משה מנדלסון, ירושלם, ווין, תרל”ב, עמ' 34-31, מצוטט אצל ילקוט הדעות והמדות, עורך חיים יהודה רות, עמ' רס"ה)

הן ראינו את כל התלאה אשר מצאה את חכמי כל דור לחזק ולקיים בין האנשים את המושגים המפשטים בדעות ואמונה ע"י אותות וציונים מתמידים. הן ראו עינינו כי הכתב והמכתב בתמונות יוביל וינהל את האדם אל ההבל ועבודת העצבים. (משה מנדלסון, ירושלם, ווין, תרל”ב, עמ' 73-72, מצוטט אצל ילקוט הדעות והמדות, עורך חיים יהודה רות, עמ' רע"ג)

דע שכל אמונת דת היא ברוחני, עד שאפילו בדת היותר גרועה של פראים, למודי מדבר וערבה, לא תהיה יראתם דבר גשמי במה שהוא גשם פרטי בעל גבול ואובד, כי אם הכח המעמידו, היינו, הרוחני שבו שהוא העומד לבדו קיים בשינוי תמורות הגשמי, כולל ובלי גבול. וכעין שאמרו [תלמוד בבלי, חולין, מ' ע"א ותוספות שם] שהמשתחוה להר כוונתו לגדא דהר [=למלאך הממונה על ההרים] ולחמה - כוונתו למלאך המנהיגה. (נתן קרוכמל, מורה נבוכי הזמן, שער ו' הוצאת ראבידוביץ, ברלין תרפ"ד, עמ' כ"ט - ל', מצוטט אצל ילקוט הדעות והמדות, עורך חיים יהודה רות, עמ' רפ"א)

מכל האמור יצא לנו גדר האמונה התוריית, והוא היותה דעת האמת המוחלט [השם ב"ה], ודעת מה שיש לו קיום ועמידה בו [הרוחני], כפי שמה שהיא נטועה במדע ובלב כל איש, כגדול כקטן, בהתעורר כחות נפשו לאלה. (נתן קרוכמל, מורה נבוכי הזמן, שער ו' הוצאת ראבידוביץ, ברלין תרפ"ד, עמ' כ"ט - ל', מצוטט אצל ילקוט הדעות והמדות, עורך חיים יהודה רות, עמ' רפ"ג)

מתחלת ילדותי ועד הנה אהבתי החקירה וההתבוננות, למען מצוא את האמת ולהבין הנעלם ולהכיר השקר והטעות, ומן בקשת האמת לא יחדל לבבי מימי. אך מימי לא אהבתי, ולא אוהב, ההשכלה בעבור תועלתי, וכדי להרבות טובתי והצלחתי, כי האמנתי ואאמין כי אין חכמה ואין תבונה ואין עצה שיהיה בכחן להציל האדם מכל צרה וצוקה, ולתת לו הצלחה קיימת. (שמואל דוד לוצאטו, יסודי התורה, הקדמה ראשונה ושניה, הוצאת גרעבער, 1880, עמ' 9-8, 14-11, מצוטט אצל ילקוט הדעות והמדות, עורך חיים יהודה רות, עמ' ש"ג)

הנני יהודי קשה-עורף. דתי אינה מצווה אותי להאמין בדבר, אלא לחשוב את האמת ולעשות את הטוב. (שלמה מימון, חיי שלמה מימון, מצוטט אצל ויכוחי שפינוזה באספקלריה יהודית מאת מנחם דורמן, עמ' 93)

הדרך אל האמונה מוליכה מבעד לכפירה. (לודוויג ברנה, מצוטט אצל ויכוחי שפינוזה באספקלריה יהודית מאת מנחם דורמן, עמ' 146)

מערכות הכללים שלה [של דת הספורט] מרסנות ומתעלות את האלימות בחברות הנאמנות לה הרבה יותר מן הדתות האחרות שבתוכן צמחנו. (משה צימרמן)

וכך קורה שמי שחוקר ושואל בדבר סיבותיהם האמיתיות של הנסים, ומשתדל להבין את הדברים הטבעיים כמלומד ולא להתפעל מהם כאוויל, נחשב לכופר, ומוכרז לנבל חסר דת על ידי אלה שההמון מעריץ כמפרשים של הטבע ושל האלים. כי הם יודעים שאם תסולק הבורות, תסולק עמה גם תדהמת הפתאים, שהיא האמצעי היחיד שיש בידם כדי לטעון ולהגן על סמכותם. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק א', נספח, עמ' 119)

אמנם רבים רגילים לטעון: אם כל הדברים נבעו מהכרח טבעו השלם בתכלית השלמות של אלוהים, מנין מצויין כל כך הרבה דברים חסרי שלמות בטבע? מדוע הדברים נשחתים עד לסירחון, מתכערים עד כדי בחילה - ומנין הערבוביה, הרוע, החטא וכו'? אך כפי שאמרתי, קל לענות לשואלים אלה. שכן את שלמות הדברים יש להעריך אך ורק מתוך טבעם ועוצמתם. הדברים אינם מושלמים יותר או פחות מפני שהם מענגים או צורמים את חושי האדם, או מפני שהם מתיישבים עם הטבע האנושי או מעוררים בו סלידה. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק א', נספח, עמ' 121)

הטוב שכל אדם ההולך בעקבות המעלה הטובה מבקש בשביל עצמו, אליו הוא משתוקק גם בשביל שאר בני האדם; ותשוקה זו גדולה יותר ככל שרבה יותר הידיעה שיש לו על אלוהים. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 37, עמ' 313)

אבסורד הוא להאמין כי לאלוהות יש תשוקות אנושיות, ולאחת השפלות שבהן: הצורך המתמיד בדברי שבח. (דייוויד יום)

האדם הוא כה אפסי עד כי הגדולה שביצירותיו איננה יכולה להשתוות, ביופייה או בערכה, ליצירתו הקטנה ביותר של הטבע. (דייוויד יום)

השלב הגבוה שבאפשר שבאפשר בתרבות המוסרית הוא כאשר אנו מגלים שעלינו לשלוט במחשבותינו. (צ'ארלס דרווין, The Descent Man, עמ' 166, מצוטט אצל כח הרצון מאת רוי באומייסטר וג'ון טירני, עמ' 9)

מי שמדמה שדבר אהוב עליו נקשר עם מישהו אחר בקשרי ידידות זהים או הדוקים יותר מאלה שבאמצעותם היה הדבר האהוב שלו בלבד, יבוא לידי שנאה לדבר האהוב ולידי קנאה באותו אחר. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ג', משפט 35, עמ' 228)

מי שחי בהדרכת התבונה חותר ככל יכולתו להחזיר לזולת אהבה או נדיבות כנגד השנאה, הזעם, הביזוי וכו' שהזולת רוחש לו. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק 46, משפט ד', עמ' 46)

היהירות הגדולה ביותר או הביטול העצמי הגדול ביותר הם הבורות הגדולה ביותר ביחס לעצמנו. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 55, עמ' 332)

היהירות הגדולה ביותר או הביטול העצמי הגדול ביותר הם סימן לנפש חסרת אונים ביותר. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 56, עמ' 332)

ובאמת הכסף רכש לו מעמד כתמצית כל הדברים. וכך קורה שדימוי הכסף מעסיק את נפשו של ההמון יותר מכל, עד שכמעט אי אפשר לדמות שום מין של שמחה אלא בלוויית האידיאה של הכסף כסיבתה. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', נספח, פרק כ"ח, עמ' 359)

רוב בני האדם סבורים שהם חופשיים כל עוד מותר להם לקרוא דרור לתאוותיהם; ואילו בכך שהם אמורים לחיות לפי חוקי המצווה האלוהית, הם נדרשים [לדעתם] לוותר על זכויותיהם. לכן הם רואים את מידת החסידות והדת - ובאופן מוחלט, את כל מה שקשור לחוסן נפשי - כעול מכביד, שממנו הם עתידים להשתחרר לאחר המוות, כאשר יקבלו את הגמול שהם מקווים לו בתמורה לעבדותם, כלומר בתמורה לדת ולמידת החסידות. אבל לא רק תקווה זו, אלא בעיקר הפחד מעונש נורא שיבואם אחרי המוות, הוא הדוחף אותם לחיות לפי חוקי המצווה האלוהית, עד כמה שהדבר מתאפשר על ידי חולשתם ורוחם חסרת האונים. ואילמלא היו לבני האדם תקווה זו ופחד זה - אילו האמינו, להפך, שהנפש נכחדת עם הגוף, ושלאותם עלובים, המותשים מעולה של מידת החסידות, לא נכונו חיים לעתיד לבוא - כי אז היו חוזרים לנטיית רוחם הראשונה, ומנהלים את כל מעשיהם לפי תאוותיהם, ומעדיפים להישמע לגורל מאשר לעצמם. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ה', עיון למשפט 41, עמ' 401)

הכפירה היא דת. (רמי דה גורמון, תרבות הרעיונות)

אמונה תפלה טובה יותר מן הדת, מפני שאין היא עושה שימוש במוסר. (רמי דה גורמון, מחשבות חדשות)

ייתכן שכללים ודוגמות מסוג זה [הקשורים בדת] אינם מלהיבים אתכם - אולי הם אפילו נראים לכם מטרידים - אבל אל תפטרו אותם כאמונות תפלות ומיותרות. יש דרך אחרת להתייחס אליהם, והיא מלווה בתרשימים סטטיסטיים, בתאוריית משחקים, ובז'רגון של כלכלנים, עד כדי כך שהיא יכולה להניח אפילו את דעתם של המדענים הכי חילונים. (רוי באומייסטר וג'ון טירני, כח הרצון, עמ' 169)

לחם, יין ובשר הם הצרכים העיקריים; רק באמצעות הלחם, היין והבשר יכול אדם ליצור את אלוהיו. (ניקוס קאזאנצאקיס, זורבה היווני, עמ' 117)

אומר לך בגילוי לב: יש בי, למען האמת, כל כך מעט אמונה, שאני מעדיף לשמור אותה לדברים החשובים. (עדין אבן ישראל, אני מנסה להיות צינור בן 3000 שנה מאת יונדב קפלון, הארץ, 14.8.2020)

הן אלוהים פושט צורה ולובש צורה מדי רגע ברגע. אשרי האיש, היודע להרגיש בו בכל תחפושותיו. פעם הוא כוס מים חיים, פעם - בנך המקפץ ועולה על ברכיך או אשה הקוסמת ללבבך, ופעם רק טיול בוקר. (ניקוס קאזאנצאקיס, זורבה היווני, עמ' 209)

נשים יפות, האביב, עגל צלוי, יין - את כל אלה עשה השטן! אלוהים ברא נזירים, תעניות, תה של בבונג ונשים מכוערות. (ניקוס קאזאנצאקיס, זורבה היווני, עמ' 213)

לא קיימת ממשלה, גם תהיה חמושה ועוצמתית, המסוגלת להתמודד עם תשוקות אנושיות, ללא מוסר ודת שירסנו אותן. תאוות ממון, שאפתנות, נקמנות והפקרות מוסרית יקרעו גם את חבליה החזקים ביותר של החוקה שלנו, כלווייתן הקורע רשת. החוקה שלנו נוצרה אך ורק לעם מוסרי ודתי. (ג'ון אדמס, מכתב לקציני הבריגדה הראשונה של הדיוויזיה השלישית של המיליציה של מסצ'וסטס, 11 באוקטובר 1798, ב-Revolutionary Services and Civil Life of General William Hull, ניו יורק, 1848, עמ' 265-6. ישנם כמה הבדלים בגרסה שהופיעה ב"עבודותיו של ג'ון אדמס", בוסטון, 1854, כרך 9, עמ' 228-9, ובראשם המילים "או עזות רוח" במקום "והפקרות".)

מדינאים, אדוני היקר, יכולים לתכנן תכניות ולשער השערות בשם החירות, אך הדת והמוסר לבדם הם אלו המסוגלים לקבע את העקרונות עליהם יוכל להתבסס החופש ולעמוד איתן. היסוד היחיד של חוקה חופשית הוא המידה הטובה הטהורה, ואם לא נוכל להפיח אותה בקרב עמנו, במידה רבה יותר מכפי שהם מחזיקים בה כיום – אמנם יוכלו הם להחליף את מנהיגיהם ואת שיטות ממשלם, אך הם לא יזכו לחירות בת קיימא. הם יחליפו רק בין רודנים ורודנויות. (ג'ון אדמס, מכתב לזבדיאל אדמס מיום 21 ביוני 1776)

המנורות הן שונות, אבל האור של כולן זהה; הוא מגיע מלמעלה. (ג'לאל א-דין רומי)

בוא נקלל כל עוד אנחנו יכולים, בגן עדן אסור לקלל. (מארק טוויין)

אלוהים ברא את האדם מפני שהוא התאכזב מהקוף. (מארק טוויין)

לו היה ישו הנוצרי חי בתקופתנו, דבר אחד ברור - הוא לא היה נעשה נוצרי. (מארק טוויין)

כל הדתות יוצרות תנ"כים נגד השטן ואומרות את הדברים הנוראים ביותר כנגדו, אבל לעולם אין אנו שומעים את הצד שלו. (מארק טוויין)

ככל שגדלה המבוכה וחוסר הוודאות, גוברת הנטייה למיסטיקה ודת. (מארק טוויין)

אמונה היא המחשבה שמה שידוע לך לא נכון. (מארק טוויין, לעקוב אחרי קו המשווה)

גדול השלום ושנואה המחלוקת. (בראשית רבה ל"ח ו)

אין דבר שמאיים על השלווה יותר מבשעה שמחפשים אותה בכל מחיר. (נגיב מחפוז, בני שכונתנו, עמ' 18)

לא יצא האיש לא בסיף, ולא בקשת, ולא בתריס, ולא באלה, ולא ברומח. ואם יצא, חייב חטאת. רבי אליעזר אומר, תכשיטין הן לו. וחכמים אומרים, אינן אלא לגנאי, שנאמר "וכתתו חרבותם לאתים וחניתותיהם למזמרות, לא ישא גוי אל גוי חרב ולא ילמדו עוד מלחמה" [ישעיה ב' 4]. (משנה, שבת, פרק ו', משנה ד')

השלום שקול כנגד הכל. (רש"י, פירוש על ויקרא כ"ו 6)

היו אנ"ש [אנשי שלומנו] קובלים לפניו שקשה להם לסבול ענין המחלוקת והדיפות וכו'. ענה ואמר להם: "תאמינו לי שיש בידי כח לעשות שלום עם כל העולם, שלא יהי' שום חולק עלי. אבל מה אעשה שיש מדריגות והיכלות שאי-אפשר לבא אליהם רק על-ידי מחלוקת. ... ועץ השדה ... כל מה ששופכין מים סביבו ביותר הוא גדל ביותר. (נחמן מברסלב, מצוטט בבעל היסורים מאת אברהם יצחק גרין, עמ' 120)

בין האסונות שגורמת המלחמה, ניתן בצדק למנות את ירידת ערכה של האמת, וזאת, על ידי הפרחת כזבים, שהאינטרס מכתיב והתמימות מעודדת. (סמואל ג'ונסון)

אהבת המדעים, שאינה נפרדת כמעט מן השלום והעידון, היתה באופנה בקרב נתיניהם של אדריאנוס והאנטונינים, שהיו עצמם משכילים ותאבי דעת. (אדוארד גיבון, שקיעתה ונפילתה של האימפריה הרומאית, פרק ב' – אחדותה ועושרה הפנימי של הקיסרות הרומאית בימי האנטונינים, עמ' 65)

כל עוד תוסיף האנושות להריע לכבוד מהרסיה יותר מאשר לכבוד בוניה, יהיה הרעב לתהילה צבאית חטאם של בעלי האופי הנאצל ביותר. (אדוארד גיבון, שקיעתה ונפילתה של האימפריה הרומאית, פרק א' – גבולות הקיסרות ועוצמתה הצבאית בתור האנטונינים, עמ' 29)

מלחמה ממושכת לא יכולה להישען רק על העקרון הזה [פטריוטיזם]. היא צריכה להיות מלווה גם בתקווה להבטחת אינטרס כלשהו או תגמול. (ג'ורג' וושינגטון)

If we desire to avoid insult, we must be able to repel it; if we desire to secure peace, one of the most powerful instruments of our rising prosperity, it must be known, that we are at all times ready for war.
אם אנו רוצים להימנע מעלבון, עלינו להיות מסוגלים להדוף אותו; אם רוצים אנו להבטיח שלום, שהוא אחד הכלים החזקים ביותר לשגשוג הגואה שלנו, חייב להיות ידוע לכל שאנו מוכנים למלחמה בכל עת. (ג'ורג' וושינגטון)

Real men despise battle, but will never run from it.
גברים אמיתיים בזים לקרב, אך לעולם לא יברחו ממנו.  (ג'ורג' וושינגטון)

אצל בני תמותה האלימות אינה בת קיימא. (סולון)

ניצחון שהוא שלום כפוי על המפסידים... יותיר טינה וזיכרון מר שבו תנאי השלום ישענו על חולות נודדים ולא יציבים. רק שלום בין שווים יכול להחזיק מעמד. (וודרו וילסון)

אך פיריקלס נורא היה בעיניו לאסור מלחמה... ולסכן את עצם קיומה של העיר; והוא השתדל לרכך את אלה שביקשו להילחם ואת אלה שמצב הדברים ציערם ואמר להם, שעצים כרותים וגדועים ממהרים לצמוח, אך אנשים שנספו אין למצוא להם בקלות חליפין. (פלוטרכוס, חיי אישים, אנשי יוון, פיריקלס, עמ' 176)

צוררי השלום ביוון היו בעיקרו של דבר קליאון ובראסידאס. המלחמה חיפתה על נקלותו של האחד, ופיארה את מעלותיו של משנהו. כלומר, היא המציאה הזדמנות לעוולות גדולות לזה, ולהישגים גדולים לזה. לאחר שנפלו שניהם באותו קרב עצמו ליד אמפיפוליס, נתברר מיד לניקיאס שהספארטנים כמהים זה מזמן לשלום ושהאתונאים שוב אין לבם שלם עם המלחמה; ששני היריבים כבר תש כוחם והם מוכנים בטובתם למשוך ידיהם מהמלחמה. ולכן פעל להביא את שתי הערים לידי ידידות, לפטור מצרות את שאר היוונים, לתת מנוחה לנפשו ולהבטיח לעצמו לדורות הבאים את השם שקנה לעצמו בהצלחותיו. (פלוטרכוס, חיי אישים, אנשי יוון, ניקיאס, עמ' 192)

לא מצא הקב"ה כלי מחזיק ברכה לישראל אלא השלום. (משנה, עוקצים, ג', י"ב)

עמדו כל ישראל להרגו [את יהושע בן-נון] אמר לו הקב"ה לומר לך אי אפשר לך וטורדן במלחמה [הקב"ה שולח את יהושע ואת העם למלחמה כדי להציל את יהושע ממוות]. (תלמוד בבלי, תמורה, ט"ז ע"א)

אין עיסוק כל-כך נעים כמו הצבא, עיסוק אצילי בדרך שבה הוא מתממש [שכן המעלה הכי בולטת, נדיבה וגאה בו היא האומץ] ואצילי במטרתו: אין שירות יותר צודק ואוניברסלי משמירה על השלום ועל גדולת המדינה שלך. (מישל דה מונטן, מצוטט אצל לחיות כמו פילוסוף, מאת ג'יימס מילר, עמ' 230)

אנו עושים מלחמה כדי שנוכל לחיות בשלום. (אריסטו)

המלחמה היא עיוות הדין, כי הגדולים שבשודדים הם בדרך כלל הטובים שבלוחמים. (ארסמוס מרוטרדם, שבחי הסכלות)

אם אתה מאזן בין היתרונות מצד אחד וחסרונות מצד שני, אתה מבין ששלום לא הוגן טוב בהרבה ממלחמה הוגנת. (ארסמוס מרוטרדם)

כי מה מטופש יותר מאשר לצאת למלחמה, מסיבות בלתי־מובנות לי, שבה כל אחד מהצדדים יסבול תמיד נזק יותר מאשר תועלת... ואז, כאשר שתי שורות הלוחמים המשוריינות מתנגשות, והחצוצרות משמיעות קולות תרועה, מה צורך יש בחכמים המותשים מלימודיהם, הנושמים בקושי, שדמם דליל וקפוא? (ארסמוס מרוטרדם, שבחי הסכלות)

הדרך לפתרון מתחילה בעתיד. (יוהן גלטונג, להתיר את הפלונטר)

דו־שיח אינו דו־קרב מילולי. (יוהן גלטונג, להתיר את הפלונטר)

אין שום דבר אצילי במלחמה. מלחמה היא זמן של הרס, אשר מותיר אותך מריר, כועס ומתוסכל. לו ידעת מהי מלחמה אפילו לשעה אחת, לא היית מאחל זאת לאיש. (צ'ארלס דרנינג)

במלחמה אנו חייבים תמיד להרוג אנשים לפני שאנו עושים איתם הכרה. (מישל אודיאר, טכסי לטוברוק)

מה שגורם שבני אדם יחיו בשלום ובהרמוניה גורם גם שיחיו בהדרכת התבונה, ולכן דברים אלה טובים; ולעומתם הדברים המלבים פירוד וריב הם רעים. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', הוכחת משפט 40, עמ' 320)

אפלטון היה מן משה יווני. (נומניוס, פילוסוף סורי מהמאה השניה לספירה)

טלית שכולה תכלת חייבת בציצית. (רש"י, פירוש על במדבר ט"ז 1)

מדינה יהודית בלי הנגב תהיה מעין קרתגו שתיקרא בשם תל-אביב. (דוד בן גוריון, האיש וצה"ל)

חלום חיי קם והיה. זכיתי לראות הגנה יהודית בכל גדולתה ותפארתה. (מרדכי אנילביץ')

נלחם בשביל שלוש שורות בהיסטוריה, ובלבד שלא יאמר שהנוער שלנו הלך כצאן לטבח (אהרון דולק ליבסקינד)

אמר רב יהודה אמר רב בני יהודה שהקפידו על לשונם נתקיימה תורתם בידם בני הגליל שלא הקפידו על לשונם לא נתקיימה תורתם בידם. (תלמוד בבלי, עירובין נ"ג ע"א)

אין לנו שום תוכן ערכי מלבד האגרוף היהודי. (ישעיהו ליבוביץ', ישעיהו ליבוביץ על עולם ומלואו, עמ' 20)

השבת היא המושג החשוב ביותר בתנ"ך, ובמרוצת הימים ביהדות. זהו הצו הדתי המובהק היחיד בעשרת הדיברות: הנביאים שלא היו חסידי הפולחן בעניינים אחרים היו תקיפים בעניין זה. הייתה זו מצווה שהקפידו לקיימה במרוצת אלפיים שנות הגלות, ושמירת השבת הייתה כרוכה לעתים קרובות בקשיים. אין כמעט ספק שהשבת הייתה מקור חיים ליהודים, והיא רוממה את גאוותם ואת כבודם בשעה שחגגו כמלכים את השבת בימי הגלות, חסרי-אונים, ולעתים קרובות שנואים ונרדפים. האין השבת אלא יום מנוחה, במובן הגשמי של שיחרור בני-אדם, לפחות יום אחד, מנטל העבודה? מובן שזהו תפקיד שמעניק לה את יוקרתה, לאחת ההמצאות החשובות בהתפתחות האנושית. אף על פי כן, אילו היה זה תפקידה הבלבדי, הייתה השבת יכולה למלא בקושי את התפקיד המרכזי שזה עתה תיארתיו. כדי להבין תפקיד זה עלינו לחדור לעומקו של רעיון מוסד השבת. אין זו מנוחה כשהיא לעצמה, כלומר, שאין להתאמץ בשבת מבחינה גופנית או רוחנית. זוהי מנוחה שכוונתה ליצור מחדש הרמוניה מלאה בין בני-אדם לבין עצמם ובינם לבין הטבע. אין להרוס דבר ואין לבנות דבר: השבת היא יום הפוגה במלחמת בני-האדם עם העולם. אף בקטיפת עלה של עשב רואים הפרת הרמוניה זו, כאילו הייתה הצתת גפרור. כן אין לעשות שינוי סדר חברתי בשבת. לפיכך, אסור לשאת שם חפץ ברשות הרבים [אף אם משקלו קל כמשקל ממחטה], בעוד שנשיאת מטען כבד בתוך חצר או גינת הבית מותרת. אין איסור על השקעת מאמץ בנשיאת המטען, אלא על העברת חפצים מחלקת קרקע אחת שבבעלות פרטית לאחרת, משום שהעברה כזו מהווה, ביסודה, העברת רכוש. ביום השבת חי אדם כאילו שאין לו דבר, הוא בהוויה גרידא, כלומר, בביטוי כשריו החיוניים: להתפלל, ללמוד, לאכול, לשתות, לשיר, לאהוב. יום השבת הוא יום של שמחה משום שביום זה אדם הוא עצמו במלואו. לכן מכנה התלמוד את השבת כיום שמבשר את ימות המשיח, ואת ימות המשיח מכנה הוא השבת הנצחית: היום שבו אסורים רכוש וממון, ושאין בו אבל או עצבות; יום שבו מובס הזמן וההוויה הצרופה מולכת בכיפה. קודמו של יום השבת העברי, השאפאתו הבבלי, היה יום של עצב וחרדה. יום ראשון בימינו [אצל הנוצרים] הוא יום של שעשוע, של זלילה, ושל מנוסת האדם מעצמו. עלינו לשאול את עצמנו אם לא הגיעה השעה לקיים את השבת מחדש כיום אוניברסאלי של הרמוניה ושלום, כיום האנושי המבשר את העתיד האנושי.  (אריך פרום, בעלנות או מימוש עצמי, עמ' 60)

השמחה חשובה כל כך עד שלפי ההלכה התלמודית חייבים לקום מ'שבעה' בשבת. (אריך פרום, בעלנות או מימוש עצמי, עמ' 133)

אומה מאושרת היא זו שדפי ההיסטוריה שלה ריקים. (תומאס קרלייל, חיי פרידריך הגדול)

כיון שיום השבת יש לו קדושה משל עצמו, הנובעת מברכת אלוהים [בראשית ב, 1], מדרגתו הרוחנים גבוהה יותר ממדרגתם של הימים הטובים, שקדושתם נגזרת מקדושת ישראל. (ר' יעקב קופל, עפ"י בבלי ביצה י"ז ע"א, מצוטט בבעל היסורים מאת אברהם יצחק גרין, עמ' 87)

וישראל, בעת קבלת התורה, היו להם חכמות גדולות, כי אז היו עובדי עבודה זרה שבימיהם, שהיה טעותם על פי חכמות וחקירות גדולות כידוע. ולולי שהיו ישראל משליכין מעצמן החכמות, לא היו מקבלים התורה.. אך ישראל עם קדוש ראו האמת והשליכו החכמות והאמינו בה' ובמשה עבדו, ועל ידי זה קבלו התורה. (נחמן מברסלב, ליקוטי מוהר"ן קכג, מצוטט אצל בעל היסורים מאת אברהם יצחק גרין, עמ' 301)

בני-ישראל לא ידעו על אלהים כמעט ולא כלום, אף שניגלה להם. ודבר זה הוכיחו די והותר כאשר מקץ ימים מעטים נתנו את כבודו ועבודתו לעגל והאמינו כי הוא אלוהיהם אשר העלום מארץ-מצרים. ואמנם, אין לחשוב שאנשים מורגלים באמונות התפלות של המצרים, בורים, ונמקים בעבדות עלובה היו עשויים להבין דבר נכון בענין אלוהים… או שמשה לימדם דבר מה זולת אורח חיים, ואמנם לא לימדם בחזקת פילוסוף, שיחיו חיים טובים מתוך חירות הרוח, אלא בחזקת מחוקק, שיאלצו לחיות חיים טובים בשלטון החוק. לכן דרך החיים הטובים, או חיי-אמת, ועבודת אלהים ואהבתו יותר משהיו להם חירות-אמת וחסד אלהים ומתנתו היו להם שיעבוד. (ברוך שפינוזה, מאמר תיאולוגי מדיני, עמ' 29)

הצרה שלנו היא שאף אחד עוד לא קיבל סטירת לחי על חנופה. (פנחס ספיר)

אני סבור כי ברית המילה יש לה בנידון זה השפעה גדולה כל כך עד שאני משוכנע כי היא לבד תקיים את העם הזה לעולמים. יתר על כן, אלמלא ריככו יסודות אמונתם את נפשותיהם, הייתי מאמין בהחלט כי ביום מן הימים בבוא שעת הכושר, כפי שענייני בני-אדם הם בני-שינוי, שוב יקימו את ממלכתם ואלהים יבחר בהם מחדש. (ברוך שפינוזה, מאמר תיאולוגי מדיני, פרק ג: על בחירת העברים, עמ' 43)

מבחינת השכל והשלימות האמיתית אין עם נבדל מעם, ולפיכך אי אפשר שייבחר על ידי אלהים על פני עם אחר. (ברוך שפינוזה, מאמר תיאולוגי מדיני, פרק ג: על בחירת העברים, עמ' 43)

נוכחתי לדעת שכיום אין אנו יכולים ללכת בדרכו של הרמב"ם [במשנה תורה], ש"יסוד היסודות ועמוד החכמות הוא לידע שיש שם מצוי ראשון והוא ממציא כל נמצא", וגם לא בדרכו של יהודה הלוי [בספרו הכוזרי], שמעמד הר סיני וקיומו של עם ישראל הם עדים לאמיתות התורה, אלא שיש ללכת בדרך נפשית-קיומית. (יוסף שכטר, רוח ונפש, עמ' 313)

על פי כללי הסובלנות הכללית, הגנו הרומאים על אמונה זו שלה בזו. אוגוסטוס טוב ההליכות הואיל להוציא צו כי יועלו קורבנות לשלומו במקדש בירושלים, בעוד שהדל בצאצאיו של אברהם היה נתעב בעיני עצמו ובעיני אחיו אילו היה עליו לסגוד כך ליופיטר שעל הקפיטול. אך מתינותם של הכובשים לא הספיקה לפייס את משפטיהם הקדומים הקנאיים של נתיניהם שנחרדו ונזדעזעו למראה סמלי האלילות אשר הוכנסו בהכרח אל פרובינציה רומית. נסיונו המטורף של קליגולה להציב את אנדרטתו שלו במקדש בירושלים סוכל על ידי החלטתו הנחושה של עם אשר ירא את המוות הרבה פחות מאשר את חילול הקודש. הידבקותם בתורת משה שווה היתה לתיעובם את הדתות הנכריות. זרם הקנאות והדביקות אשר שטף כך באפיק צר סער בעוזו, ולעתים בחמתו, של נהר סוחף.
עקשנות נוקשה זו שנראתה כה מאוסה או כה מגוחכת בעיני העולם העתיק, לובשת אופי נורא יותר מאחר שההשגחה הואילה לגלות לנו את רזי ההיסטוריה של העם הנבחר. אך ההידבקות האדוקה ואפילו המצפונית בדת משה, שכה נתבלטה בקרב היהודים שחיו בימי הבית השני, נעשית מפתיעה יותר כאשר משווים אותה לחוסר האמונה העיקש של אבותיהם. כאשר ניתנה התורה בקולות וברקים מהר סיני, כאשר זרמי האוקינוס והכוכבים במסילותיהם נעצרו למען נוחיותם של בני ישראל, וכאשר שכר ועונש היו התוצאה המידית של חסידותם או של אי ציותם, הם סטו שוב ושוב והתמרדו בהוד המלכות הגלוי לעין של אלוהיהם, הכניסו את אלילי העמים אל משכן ה', וחיקו כל פולחן משונה שנהג באהלי ערב או בערי צידון. כאשר נסתלקה הגנת השמים מן העם כפוי הטובה, זכתה אמונתם במידה מקבילה של עוז וטוהר. בני דורם של משה ויהושע צפו באדישות קלת דעת במעשי הניסים המדהימים ביותר. (אדוארד גיבון, שקיעתה ונפילתה של האימפריה הרומאית, פרק ח' – התפתחות הדת הנוצרית – והרגשות, המנהגים, המספר והמצב של הנוצרים הקדמונים – רדיפת הנוצרים הקדמונים [פרקים ט"ו – ט"ז במקור], עמ' 196-195)

במועקתה של כל שואה שמרה האמונה בניסים אלה על היהודים בני תקופה מאוחרת יותר מן המגיפה הכללית של עבודת כוכבים ומזלות; ובניגוד לכל עקרון ידוע של נפש האדם, דומה עם עם משונה זה היה נכון יותר להשמע למסורות אבותיו הקדמונים מאשר לעדות חושיו שלו. (אדוארד גיבון, שקיעתה ונפילתה של האימפריה הרומאית, פרק ח' – התפתחות הדת הנוצרית – והרגשות, המנהגים, המספר והמצב של הנוצרים הקדמונים – רדיפת הנוצרים הקדמונים [פרקים ט"ו – ט"ז במקור], עמ' 196)

הדת היהודית התאימה להפליא להגנה, אך מעולם לא תוכנה לכיבושים. (אדוארד גיבון, שקיעתה ונפילתה של האימפריה הרומאית, פרק ח' – התפתחות הדת הנוצרית – והרגשות, המנהגים, המספר והמצב של הנוצרים הקדמונים – רדיפת הנוצרים הקדמונים [פרקים ט"ו – ט"ז במקור], עמ' 196)

... ואפשר כי מספר הגרים לא היה רב מעולם בהרבה ממספר המשומדים. ההבטחות האלהיות ניתנו במקורן למשפחה אחת, כמו טקס ברית המילה. כאשר צאצאיו של אברהם רבו כחול אשר על שפת הים, הכריזה האלוהות, אשר מפיה קיבלו מערכת חוקים וטקסים, כי היא האל המיוחד, כביכול, של ישראל, ובדאגה קנאית ביותר הפרידה את העם הנבחר משאר בני המין האנושי. כיבוש ארץ כנען היה מלווה בנסיבות רבות כה נפלאות וכה עקובות מדם, עד כי היהודים המנצחים נשארו ביחסי איבת נצח עם כל שכניהם, הם נצטוו להכרית כמה מן השבטים הרשעים ביותר, וביצוע הרצון האלהי הושהה לעתים רחוקות בלבד על ידי חולשת המין האנושי. נאסר עליהם לבוא בקשרי נישואין או בריתות עם האומות האחרות; ואיסור קבלתם אל הקהילה, שבמקרים אחדים היה עד נצח, הוטל כמעט תמיד עד דורש שלישי, שביעי או אפילו עשירי. החובה להטיף לגויים את דת משה לא שוננה מעולם כמצוות הדת, אף היהודים לא נטו לקבלה על עצמם כחובה מרצון. (אדוארד גיבון, שקיעתה ונפילתה של האימפריה הרומאית, פרק ח' – התפתחות הדת הנוצרית – והרגשות, המנהגים, המספר והמצב של הנוצרים הקדמונים – רדיפת הנוצרים הקדמונים [פרקים ט"ו – ט"ז במקור], עמ' 196)

ישראל היא מקום שמפריט עצמו לדעת, בכל דבר ועניין. הפרטה היא מלת הקסם. הכל עומד למכירה, לרבות החינוך, בתי סוהר, שירותי רפואה וכל מה שהאנושות בעידן המודרנה הפקידה בידי המדינה והריבון. גם את האוניברסיטאות רוצים להפריט, כי מה לעזאזל צריך ללמוד אשורית עתיקה וספרות?! תיכנס היום לאוניברסיטאות ותראה את העליבות שבה שרויים מדעי הרוח. תראה כיצד הוסרה העטרה מהפילוסופיה ומההיסטוריה כענפים מרכזיים בהוויית הדעת. איך תרבות הניהול ומה שנגזר ממנה מתחילה להתפשט כמו תא ממאיר המחסל לאט לאט את כל התאים האחרים ותיווכח לדעת עד כמה נקלה הפונקציונליזם הפושט בחיינו. שהרי, מלבד ניהול יעיל, מה יש לעשות בחברה שהתפרקה מכל דבר אחר.
אחת מנקודות השבר בחברה הישראלית שמבטאת את התהליך הזה היא הדריסה של התנועה הקיבוצית. התנועה הקיבוצית שניסתה ליצור חברת מופת והגיעה להישגים כבירים נקלעה למשבר כלכלי. בשעות הקשות והרעות האלו לא היה לה פודה ומציל. היא נרמסה לחלוטין. עטפו אותה בעטיפות של בוז. מי שמסתובב היום בקיבוצים רואה אנשים כבויים, אנשים שכבודם ניטל מהם. התנועה הקיבוצית הושלכה החוצה משום שהיא עמדה כמכשול מרכזי לעגל הזהב, לאלוהי הממון, לדיוניסוס, שהפך להיות האל האמיתי. (יעקב וינרוט, ראיון דה מרקר 30.4.2008, www.themarker.com/law/1.412508)

אני אומר לך שבמעמקי לבו האדם החושב במדינת ישראל סובל. הוא סובל משום שבעצם הכל הלך לאיבוד: התורה הלכה לאיבוד, הציונות הלכה לאיבוד, ערכים של סולידריות הלכו לאיבוד. מה נשאר? חז"ל מגדירים את העם היהודי בהגדרה מאוד מיוחדת. הם לא אומרים צדיקים, הם לא אומרים שהעם היהודי מורכב מחכמים, שום דבר. שלושה סימנים היה נותן בהם: רחמנים, ביישנים, גומלי חסדים. אלו התכונות של העם היהודי. תחפש אותם, את הרחמנים, את הביישנים, את גומלי החסדים. יהיה לך קשה מאוד למצוא אותם. (יעקב וינרוט, ראיון דה מרקר 30.4.2008, www.themarker.com/law/1.412508)

פעם אליעזר ליבנה, שהיה אינטלקטואל מובהק, לא נכנס לרשימה של מפא"י משום שגר בדירה גדולה מדי. אני זוכר את זה, הייתי ילד קטן. ספיר נפטר ולא השאיר אחריו אגורה שחוקה אחת. מנחם בגין גר בדירת דמי מפתח של שני חדרים וחצי. העידן הזה, שנראה היום כמו איזה חלום רחוק, זה דבר שאנחנו ראינו אותו, אנחנו חווינו אותו. (יעקב וינרוט, ראיון דה מרקר 30.4.2008, www.themarker.com/law/1.412508)

הריבון הישראלי חייב קודם כל להבין שמדינה יהודית לא תוכל להתקיים בתנאים האלה. זה אולי טוב לארצות הברית, לטווח הקצר, אבל מדינה יהודית לא תוכל להתקיים בתנאים כאלה. הדור שלנו זה דור אבוד, גם הדור שבא אחרי הוא דור אבוד. מה שצריך לעשות זה, במלים פשוטות, לחזור לאחד העם. וזה יהיה מוזר לך שאני, כאדם דתי, אומר לך בוא נחזור לאחד העם. אחד העם ניסה ליצור תרבות יהודית. היא עברה אצלו תהליך של חילון, כמובן, אבל אם אפילו את זה לא יהיה לנו, אם לא נחזור לערכים הללו של אחד העם, אם לא נציב בפני אדם שלומד בתיכון את התורות הגדולות שהובילו את העם היהודי במשך אלפיים שנה, אם לא ניתן לו את השורשים - אנחנו לא נגיע לשום מקום. אם תיקח את בוגרי התואר הראשון באוניברסיטה ותבחן אותם על האידיאולוגיות השונות ששלטו בכיפה בעם ישראל מאז עידן ההשכלה, תראה שהם לא יודעים כמעט כלום. אני כבר לא מדבר על כך שספק בעיני אם פרומיל מהם ידע מיהם הרשב"א והרמב"ן. הם הרי שייכים לתרבות החשוכה של הדוסים. אין יהדות חיה, לא רק במובן הדתי, אלא אפילו במובן של אחד העם. ביודעין ובכוונת מכוון אני לא נכנס לדלות הרוח מזווית הראייה של אדם דתי, שהרי יש גבול למה שמוכנים לשמוע ממי שמכונה 'חרדי'. (יעקב וינרוט, ראיון דה מרקר 30.4.2008, www.themarker.com/law/1.412508)

אנחנו היינו עם שחי בחגורות-פלדה, עכשיו אנחנו עם שרוצה ליהנות מהחיים. זאת השאיפה של הישראלי המצוי, וזה מה שהוא רואה כאידיאל. אז שחיתות היא משהו שנלווה לזה. אם עיקר החיים זה ליהנות, אז למה לא? אז אתה נוגס פה ולוקח שם. שימו לב, שזה קורה להרבה מאוד אנשים שנתנו המון למדינת ישראל, המון! כי הם מרגישים שעכשיו מגיע להם. הם יוצאים מעולם שכולו עולם של הקרבה, של ערכים - יוצאים החוצה לרחוב, ומרגישים אפסים. הם מרגישים כלום. (יעקב וינרוט, ראיון גלובס 24.4.2016)

האין זה מוזר שבחיינו, הבנויים על שיתוף ביצירה, וכתוצאה מכך, לכאורה, על רעות וידידות, האין זה משונה שכמעט לא נמשך ליבו של אדם לרעהו? (דוד מלץ, על החיים בקיבוץ)

כל דבר אנושי חייב לסגת אחור אם איננו מתקדם. (אדוארד גיבון, שקיעתה ונפילתה של האימפריה הרומית)

[על היחס בין הגוף והנשמה] משל למה הדבר דומה? למלך בשר ודם שהיה לו פרדס נאה והיה בו בכורות נאות והושיב בו שני שומרים אחד חיגר ואחד סומא. אמר לו חיגר לסומא: 'בכורות נאות אני רואה בפרדס בא והרכיבני ונביאם לאכלם'. רכב חיגר על גבי סומא והביאום ואכלום. לימים בא בעל פרדס. אמר להן: 'בכורות נאות היכן הן?' אמר לו חיגר: 'כלום יש לי רגלים להלך בהן?' אמר לו סומא: 'כלום יש לי עינים לראות?' מה עשה? הרכיב חיגר על גבי סומא ודן אותם כאחד. אף הקב"ה מביא נשמה וזורקה בגוף ודן אותם כאחד. (תלמוד בבלי, סנהדרין צ"א ע"א וע"ב)

ההתעלמות הגמורה מבעיית התיאודיציה ומכל שאר השלות על משמעות העולם והחיים, שהתישו מאמינים אחרים, היתה לפוריטנים בגדר דבר המובן מאליו, כמו - מטעמים שונים לגמרי - ליהודים, וכן, מבחינה מסוימת, לכל הזרמים הבלתי מיסטיים שבדת הנוצרית. (מקס ובר, האתיקה הפרוטסטנטית ורוח הקפיטליזם, עמ' 52)

... אלא שצריך לזכור, שאין הכוונה כאן ליהדות ארץ ישראל בעת התהוותם של ספרי המקרא, אלא לאותה יהדות שהתגבשה במשך מאות שנים של חינוך משפטי-פורמליסטי תלמודי; ואף כאן יש להזהר מלהפליג בהקבלות. החיוב התם של עצם החיים, השולט ביהדות הישנה, רחוק מאפיו הסגולי של הפוריטניזם. אולם באותה מידה רחוק ממנו - ואף מזה אין להתעלם - מוסר-הכלכלה של יהדות ימי הביניים והזמן החדש מצד התכונות שקבעו את עמדות שתיהן בהתפתחות האתוס הקפיטליסטי. היהודים ניצבו לצד הקפיטליזם ההרפתקני בעל האורינטציה הפוליטית או הספקולטיבית. (מקס ובר, האתיקה הפרוטסטנטית ורוח הקפיטליזם, עמ' 81)

היגיון הוא חוכמת יוון, השנואה על עמנו. יהודי אינו לומד בחשיבה הגיונית, הוא לומד מטרגדיה. הוא לא יקנה מטרייה רק בגלל שעננים הופיעו באופק. הוא יחכה עד שיירטב ויחלה בדלקת הריאות. (מקס נורדאו)

הערבי בשטחים, אדוני שר התחבורה, אינו רק בן-אדם החי רק מתוך הכרת אותם הצרכים, שהם צרכי כל אדם באשר הוא אדם. היינו - הוא אינו איש שיש לו רק צרכים לחיות חיי משפחה, לפרנס את המשפחה, לחנך את ילדיו, להתרפא בשעת מחלה, לשפר עד כמה שאפשר את מצבו הכלכלי והחברתי וכו'. נוסף לכל אלה יש בערבי עוד משהו, ומשהו זה הוא היותו ערבי המעונין לחיות בתוך עמו והשואף להטביע את חותמו על סביבתו. זאת אומרת, הוא מעונין בשלטון האומה הערבית על אותו חבל ארץ שבסביבתו הוא נמצא. וזהו המניע העיקרי הדוחף כיום את תושבי השטחים לראות בנו כובשים, להימנע מכל שיתוף מדיני עמנו, לסרב להקים לעצמם נציגות פוליטית ולשמור אמונים לשלטונות ירדן. (אליהו ששון, הערבי בשטחים אינו רק בן-אדם, דבר, 26 במרץ 1970)

הכבוד הרם שהעניקה לי האקדמיה השוודית מבטא גם הכרה בשפת היידיש – שפת הגלות, שפה בלא ארץ ובלא גבולות, שאינה נתמכת על ידי ממשלה כלשהי, שפה שאין בה מלים לכלי נשק, לתחמושת, לתרגילים צבאיים ולטקטיקות של מלחמה; שפה שספגה תיעוב הן מצד הגויים והן מצד היהודים הריבוניים. אבל האמת היא, שאת מה שהטיפו לו הדתות הגדולות קיימו תושבי הגטו דוברי היידיש מדי יום ביומו. הם היו עם הספר במובן האמיתי ביותר של המילה. הם לא ידעו עונג גדול יותר מאשר לימוד האדם ויחסי האנוש, שאותם כינו תורה, תלמוד, מוסר וקבלה. הגטו לא היה רק מקום מפלט עבור מיעוט נרדף אלא גם ניסוי אדיר בחיים של שלום, משמעת עצמית ודאגה לזולת. (יצחק בשביס-זינגר, מתוך נאום הזכייה בפרס נובל, מצוטט בפניני נובל, עמ' 93)

אפשר למצוא בשפת היידיש וברוחה של היידיש ביטויים של אושר קדוש, תאוות חיים, ערגה משיחית, סבלנות והערכה עמוקה לייחודו של כל אדם. יש ביידיש הומור שקט והכרת תודה על כל יום בחיים, על כל פירור הצלחה, על כל מפגש של אהבה. הלך הרוח של היידיש איננו יהיר. היידיש אינה אוהבת את הנצחון. היא איננה תובעת ומצווה אלא "מסתדרת", מתגנבת, מבריחה את הגבולות בין כוחות ההרס. היא יודעת שתוכניתו של האל לגבי הבריאה עודנה בתחילתה. (יצחק בשביס-זינגר, מתוך נאום הזכייה בפרס נובל, מצוטט בפניני נובל, עמ' 93)

יש ללמוד לתת למחשבה להירגע. אחרי מנוחה היא מתעלה ונעשית ערנית ובטוחה יותר. כמו שאסור לנצל יותר מדי אדמה פוריה, [כי נכלה במהרה את כוחותיה אם נאלץ אותה ללא הרף לתת את יבולה], עבודה ללא הפסקה תשבור את התלהבות הנשמה. (סנקה, על שלוות הנפש)

אדם חייב להתחשב עם נפשו, ומזמן לזמן לתת לה מנוחה שתשפיע עליה כמזון מרענן. הוא חייב גם לטייל בחיק הטבע, כי האוויר הצח והשמים מעוררים ומחיים את הבינה. לפעמים, יש צורך בשינוי מקום, בנסיעה, באופק שונה, כדי לצייד את הבינה בעוצמה מחודשת. (סנקה, על שלוות הנפש)

תניא וכן היה ר' שמעון בר יוחאי אומר, קברי עובדי כוכבים אינן מטמאין באהל, שנאמר: "ואתן צאני צאן מרעיתי אדם אתם" [יחזקאל לד, לא] אתם קרויין אדם ואין העובדי כוכבים קרויין אדם. (תלמוד בבלי, יבמות, ס"א ע"א)

ר"ש בן יוחי אומר בקבריהן של עובדי כוכבים אין מטמאין שנאמר [יחזקאל לד, לא] ואתן צאני צאן מרעיתי אדם אתם אתם קרויין אדם ואין עובדי כוכבים קרויין אדם. (תלמוד בבלי, בבא מציעא קיד ע"ב)

ויכוחים הם צורת אהבה של יהודים. (ג'ון מ' גוטמן, שבעת העקרונות לנישואים מאושרים, עמ' 361)

רגילים אנו להאמין בחו"ל, כי הערביים הם כולם פראי מדבר, עם הדומה לחמור, ואינם רואים ואינם מבינים את הנעשה מסביב להם. אבל שגיאה גדולה היא. הערבי, ככל בני שם, הוא בעל שכל חד ומלא ערמה... עלינו להיות זהירים בהנהגתנו עם עם נכרי שאנו באים לגור בתוכו מחדש, להתהלך איתו באהבה וכבוד, ואין צריך לאמר בצדק ובמשפט. ומה עושים אחינו בארץ ישראל? ההפך ממש! עבדים היו בארץ גלותם, ופתאום הם מוצאים עצמם בתוך חרות בלי גבול, חרות פרועה, שיכולה להימצא רק בארץ כטורקיא. השינוי הפתאומי הזה הוליד בלבם נטייה לדיספוטיסמוס [עריצות], כאשר יקרה תמיד ל'עבד כי ימלוך'. (אחד העם, אמת מארץ ישראל)

חיים ויצמן נשאל עוד לפני קום המדינה, מתי סוף סוף תהיה מדינה יהודית? הוא הדהים את שומעיו כשהשיב להם: "לעולם לא," והסביר בחיוך "אם היא תהיה מדינה, היא לא תהיה יהודית. ואם היא תהיה יהודית – מדינה היא לא תהיה... " (עמוס עוז, שלום לקנאים, עמ' 90)

אין נביא מתנבא אלא מה שראוי להיות. (תוספות על יבמות נ ע"א, ד"ה תדע, מצוטט אצל ליבוביץ מתפלמס, עמ' 38)

העובדה היא שיהדות ההלכה מתה, פשוט מתה. (ישעיהו ליבוביץ', ליבוביץ מתפלמס, עמ' 71)

גדולה בינה לפני הקדוש ברוך הוא יותר מתורה, שאפילו אדם קורא תורה, נביאים וכתובים ולומד משנה ולומד תלמוד ויודע הלכות ואגדות ושמועות ותוספות וכל מעשי בראשית, ואין בו בינה - תורתו אינה שווה כלום. (מדרש של "אותיות דרבי עקיבא" שהוציא לאור אהרן ורטהיימר מכתב יד יחיד שנמצא בבוכרה, מצוטט אצל ליבוביץ מתפלמס, עמ' 85)

יש משהו בלתי-טבעי בעם שאין לו קרקע, כשם שיש משהו מוזר באדם ללא צל. (יהודה לייב פינסקר, מצוטט אצל חמשת אבות הציונות מאת בנציון נתניהו, עמ' 61)

מעולם לא נוצרה אומה גדולה לפני שהגיעה לכלל הכרה, שאין גורם בעולם שאליו היא יכולה לפנות לעזרה. (יהודה לייב פינסקר, מצוטט אצל חמשת אבות הציונות מאת בנציון נתניהו, עמ' 66)

מה היה העולם חסר? מנוחה. באת [באה] שבת באת [באה] מנוחה. (רש"י, פירוש על בראשית ב' 2, ד"ה ויכל אלהים ביום השביעי)

שטויות הם שטויות. אבל ההיסטוריה של השטויות היא מדע. (שאול ליברמן, בהקדמה להרצאה של גרשם שלום על הקבלה)

פעמים שביטולה של תורה זהו יסודה. (תלמוד בבלי, מנחות צ"ט ע"א)

התוצאה הטרגית ביותר בהיסטוריה של זהות אתנית מעורבת, ולכן מדוללת ומוחלשת, נחוותה על ידי קבוצה אתנית לבנה – היהודי בגרמניה. הוא תרם תרומות גדולות יותר לגרמניה מאשר תרמו הגרמנים עצמם... אולם יהודים אלה עשו טעות גורלית – הם התבוללו... את הדת היהודית שלהם, את שורשיהם היהודיים האתניים והתרבותיים העשירים, הם הרדימו וחתכו... עד שהחלו לראות עצמם כ'גרמנים'. והדבר הבא שהם ידעו, היה היטלר... הדבר העלום ביותר הוא כיצד יהודים אלה – עם כל מוחותיהם המבריקים, עם כל כוחם בכל האספקטים של ענייניה של גרמניה – כיצד יהודים אלה עמדו כמעט כאילו היו מהופנטים, בראותם משהו שלא קפץ עליהם בן־לילה, אלא התפתח בהדרגה – תוכנית מפלצתית לרציחתם. שטיפת המוח העצמית שלהם הייתה כל כך שלמה, שזמן לא רב לאחר מכן, בתאי הגזים, רבים עדיין אמרו בהתנשפות על סף מותם, 'זה לא יכול להיות נכון!' (מלקולם אקס, אוטוביוגרפיה, פרק 15, עמ' 176-175)

כדי לתקן את המעוות, נתן מחוקקה של אומה זו את המצוות המעשיות. הכרות דתיות ומוסריות תהיינה קשורות במעשיהם היומיומיים של בני אדם [...] לכל אחד מן המעשים שהאדם נצטווה עליהם, לכל מנהג ולכל טקס, היה משמעות משלו, כונה נעלה משלו, מכוונת להכרה העיונית של הדת ותורת המוסר, ולשוחר האמת שמשו דחיפה שיחשוב הוא עצמו על אותם עניינים נקדשים או ילמדם מפי אחרים. (משה מנדלסון, ירושלים: כתבים קטנים בענייני יהודים ויהדות, עמ' 123-122, מצוטט אצל האפולוגיה של מנדלסון מאת אלי שיינפלד, עמ' 65)

האמיתות המועילות לאשרה של האומה ולאושרו של כל פרט מהאומה צריך שתהיינה רחוקות תכלית רחוק מכל ציוריות שהיא; כי זה היה עיקר תכליתה ויסוד חוקתה של התורה. קשורות תהיינה בפעולות ובמעשים, ואלה ישמשו להן במקום סימנים, שבלעדיהם אין להן על מה שיסמוכו [...] מעשי האדם בני חלוף המה, אין בהם ולא כלום מן המתמיד, מן הקיים ועומד, העלול ככתב הציורים להביא לידי עבודת אלילים מתוך שימוש לרעה או מתוך טעות הבנה. (משה מנדלסון, ירושלים: כתבים קטנים בענייני יהודים ויהדות, עמ' 123, מצוטט אצל האפולוגיה של מנדלסון מאת אלי שיינפלד, עמ' 65)

בכל אשר יראה הנער, בכל משא-ומתן ציבורי ופרטי, על כל שער ועל כל מזוזת בית, באשר יטה אוזן וישים עין, ימצא לו הזדמנות לחקור ולהתבונן, ללכת בעקבות גדול וחכם ממנו, להסתכל בעין ילדים בוחנת בכל מעשיו למגדול ועד קטן, לחקותם כבן קשוב, לחקור לרוחם ולכוונתם, וללמוד לקח שהוא ראוי ומוכשר לו על דעת רבו. כך היו תורה וחיים, חכמה ומעשה, עיון ומשא-ומתן אחוזים ודבוקים. (משה מנדלסון, ירושלים: כתבים קטנים בענייני יהודים ויהדות, עמ' 123, מצוטט אצל האפולוגיה של מנדלסון מאת אלי שיינפלד, עמ' 66)

כך השלו את עצמם היהודים לנוכח האמאנסיפציה עד כי קליפת התרבות נראתה בעיניהם כתרבות עצמה, והסמלים והצורות החיצוניות של התרבות שבו את נפשם, כפי שהדבר נראה כיום: היהודים לא ידעו כיצד לנהוג - כיהודים או כגרמנים, והתלבטו כיצד לראות את היהדות - כדת, כגזע או כלאום. יהודי האמנסיפציה היו נכונים להפרד מעל אחיהם במחיר ההצטרפות לחברה הלא יהודית, אבל חברה זו לא הייתה מעוניינת ביהודים - וכך הייתה חצויה נפש היהודי האמאנסיפציוני: הוא היה תלוש מהחברה היהודית מרצונו ומהחברה הלא-יהודית בניגוד לרצונו. (צמח צמריון, משה מנדלסון והאידיאולוגיה של ההשכלה, עמ' 153)

אמאנסיפציה חוקית עדיין איננה אמאנסיפציה חברתית. (יהודה לייב פינסקר, מצוטט אצל משה מנדלסון והאידיאולוגיה של ההשכלה מאת צמח צמריון, עמ' 153)

... משום כך, יש להניח, נהגו חכמי ישראל במזרח להעמיד בראשיתם של ה'זמנים החדשים' לא רק את אישיותו של מנדלסון ותנועת ההשכלה במערב, אלא אף את הופעתה של החסידות באוקראינה ואת הבעש"ט, את ההתעוררות הרוחנית בליטה ואת הגר"א - 'שלושת הרועים' שהוטל עליהם לחזק את עמודי הדת: תלמוד התורה, האמונה וההשכלה. (בנציון דינור, במפנה הדורות: מחקרים ועיונים בראשיתם של הזמנים החדשים בתולדות ישראל, עמ' 24)

מיעוט עשוי לעשות למען החברה מה שהמצפון עושה עבור אדם. (ג'ון האוורד יודר)

קח לעצמך פסק זמן; אחרי שנת שמיטה האדמה מניבה יבול רב. (אובידיוס)

אי אפשר שלא להישאר יהודי. אדם אינו יכול לברוח ממקורותיו. אדם אינו יכול להיפטר מעברו מתוך משאלה שייעלם... אדם מוכרח לקבל את עברו. פירוש הדבר שאת ההכרח הזה, שאין להכחישו, צריך לעשות למעלה. המעלה שבה מדובר היא נאמנות, שמירת אמונים, חסידות [piety] במובן הלטיני הקדום של המילה [pietas]. (ליאו שטראוס, לשם מה להישאר יהודי?)

העבר שלנו, מורשתנו, מוצאנו, אינם אסון כמו שאמר [היינריך] היינה, ועוד פחות מזה שפלות, אלא סבל, סבל הרואי, סבל שנובע מהמעשה ההרואי של מסירות הנפש של עם שלם למשהו שנראה לו נעלה לאין שיעור, ובעצם מעלה לאין סוף. אף יהודי לא יוכל היום להיטיב עם עצמו יותר מאשר אם יחיה עם זיכרון העבר. (ליאו שטראוס, לשם מה להישאר יהודי?)

על ידי שמירת השבת שהתפשטה גם בין הרומאים באו המנצחים [הרומאים] תחת עול החוק של המנוצחים [היהודים]. (סנקה, שאוגוסטינוס מביאם בספרו Decivitate Dei VI, 11, מצוטט בספר השבת, עמ' 256)

למה נקראו תלמידי חכמים ולא חכמים? כי כולם תלמידים זה לזה. (שו"ת נחלת שבעה סל"א)

יש כח ביד חכמים לעקור דבר מן התורה. (תלמוד בבלי, ברכות, ט"ז ע"א, תוס' ד"ה וחותם)

החליט משה, הגדול בכל דבר, שאזרחי מדינתו הקדושה, המצייתים לחוקי הטבע, יחוגו אותו [את יום השבת] ויבלו שעותיו בחדווה ובגיל, כשהם נמנעים ממלאכות ומאומנויות לשם רווחים ומכל העיסוקים לצורכי הפרנסה, ינוחו ויהיו חופשיים מכל דאגה טורדת ומעייפת. אבל לא יבלו את הפנאי, כדרך שיש מבלים, בצחוק ובשעשועים או בהצגות של שחקנים ורקדנים – המשוגעים לתיאטראות כלה נפשם להן ועל-ידי השליטים שבחושים, הראות והשמע, הם הופכים לשפחה את המלכה על-פי הטבע, את הנפש – אלא בפילוסופיה בלבד. ולא בזאת שמגבשים ציידי-מלים וסופיסטים המוכרים דעות וטיעונים ככל מרכולת אחרת בשוק, שמשתמשים תמיד בפילוסופיה נגד הפילוסופיה ללא בושת-פנים – האזינו ארץ ושמש! – אלא בפילוסופיה האמיתית, הארוגה בחוט המשולש – במחשבה, בדיבור ובמעשה, המחוברים לחטיבה אחת לשם השגת האושר וההנאה ממנו. (פילון אלכסנדרוני, כתבי פילון האלכסנדרוני כרך א', על חיי משה ב', עמ' 312, מצוטט בספר השבת, עמ' 14)

אמר רבי אלעאי הזקן אם רואה אדם שיצרו מתגבר עליו ילך למקום שאין מכירין אותו וילבש שחורים ויתכסה שחורים ויעשה כמו שלבו חפץ ואל יחלל שם שמים בפרהסיא. (תלמוד בבלי, קידושין מ' עא)

אין עמים מאבדים את זהותם, ואם זה יקרה אי פעם, העם האחרון שיאבד את זהותו יהיה העם היהודי. (משה סנה)

גם אם ישראל תוכל להתקיים עוד דור אחד או שניים, היא לא תוכל לעשות זאת אלא בתבנית מדינית של ספרטה של מנוולים גם אם לא תהפוך קודם לספרטה בקפוטות. ישראל כספרטה של מנוולים היא תהליך, ולא יעד בלבד. (אילן גור-זאב, לקראת חינוך לגלותיות, עמ' 190)

לאחר מאה שנות חניכות של זרימה מהמערב, מזרחה לישראל, ההון הגדול עומד על טעותו והוא מתחיל להתעשת ולזרום בהתרוננות מהמזרח "הביתה" מערבה, ובעקבותיו, לא קשה לנחש, לא יאחרו לבוא גם צעירי המעמד הבינוני, והעלית התעשייתית, האקדמית והמשפטית. התובנה המשתרשת עתה בקרב החוגים ההומניסטיים בישראל היא שאין עתיד לדמוקרטיה ולחברה ההומניסטית בישראל. מקצת מחוגים אלה, שלא נשאבו להזדהות וולגרית עם הלאומנות הפלסטינית ועם אלימויותיה, המבטיחות אלטרנטיבה פוסט-קולוניאליסטית עמומה או מדינת הלכה אסלמיסטית תאבת כיבושים חינוכיים וצבאיים, עומדים נבוכים מול רגע היסטורי זה. (אילן גור-זאב, לקראת חינוך לגלותיות, עמ' 193)

אמר החבר: הובשתני מלך כוזר, והעון הזה הוא אשר מנענו מהשלמת מה שיעדנו בו האלוהים בבית שני, כמה שאמר: "רני ושמחי בת-ציון" [זכריה ב' 14], כי כבר היה הענין האלוהי מזומן לחול כאשר בתחלה אילו היו מסכימים כולם לשוב בנפש הפצה, אבל שבו מקצתם ונשארו רובם וגדולים בבל, רוצים בגלות ובעבודה - שלא יפרדו ממשנותיהם ועניניהם. (יהודה הלוי, הכוזרי, מאמר שני, אות כד)

אמר החבר: אני רואה שאתה מגנה אותנו בדלות ומסכנות, ובהם היו מתפארים גדולי האומות האלה! כי אין כי אין מתפארים אלא במי שאמר : "מי שהכה על לחיך הימני הכן לו השמאלי, ומי שלוקח טליתך לו חלוקך", והגיע הוא וחבריו וההולכים אחריו אחרי מאות מן השנים מן הבוז והיסורים וההרג, אל ענינים נפלאים וידועים, והם הם הפאר. וכן בעלי תורת ישמעאל וחבריו, עד שגברו. ובאנשים ההם היו מתפארים ומתגדלים, לא במלכים האלה אשר גבה שיאם ורחבה מלכותם ונפלאו מרכבותם; אם כן ערכנו אל האלוהים יותר קרוב ממה שאם היתה לנו גדולה בעולם הזה. / אמר הכוזרי: כן-הוא אילו היתה כניעתכם ברצון. אבל היא בהכרח, וכאשר תמצא ידכם תהרגו. / אמר החבר: מצאת מקום חרפתי מלך כוזר. (יהודה הלוי, הכוזרי, מאמר ראשון, קיג-קטו)

המצרים, הבבלים והפרסים קמו בזמנם, מילאו את שמינו ככוכבי שביט עד שזיוום דעך ונמוג לחלוטין; בעקבותיהם באו היוונים והרומאים ברעמים כבירים עד שנשתתקו ונעלמו; עמים אחרים זינקו והחזיקו בלפיד הגדול עד שכבה, וכיום הם יושבים בחשכה תחת השמש. היהודי ראה את כולם, ניצח את כולם ועוד איננו מראה סימני התדרדרות, גם לא תופעות של זקנה, לא תשישות ולא אובדן תנופה. ערנותו לא כהתה וחוכמתו לא פגה. כל הברואים חדלים פרט ליהודי. כל עוצמה כורעת, רק שלו שרירה וקיימת. (מארק טוויין, מסע תענוגות בארץ הקודש, עמ' 206, מצוטט אצל לחיות כמו יהודי מאת משה קופל, עמ' 139)

היהדות - עניינה בחזרה; אין עניינה בקדמה. (ליאו שטראוס, The Rebirth, עמ' 227, מצוטט אצל ירושלים ואתונה מאת ליאו שטראוס, עמ' 78)

האם זה לא מביש שהיהודי הכשרוני ביותר הזה [פליקס מנדלסון] מצליח בערמומיות חתרנית לגרום הנאה לאנושות ביצירותיו היפות עם הכלים המוזיקליים במקום שהוא ירדים את האנושות בכנות הגרמנית כמו ואגנר - באופרות הארוכות והקשות, רבות הרעש ולעיתים המשעממות לגמרי. (פיוטר איליץ' צ'ייקובסקי)

אנחנו עם - האויב עושה אותנו לעם לרצוננו או בעל כרחנו. (תיאודור הרצל, מצוטט אצל ירושלים ואתונה מאת ליאו שטראוס, עמ' 340)

מכאן ואילך, ילדים, אין לנו היסטוריה, לכו לשחק כדורגל. (חיים הזז, הדרשה, מצוטט בציפורניו של אשמדאי מאת עוזי אורנן, עמ' 75)

הדבר האחד שדרוש, על פי הפילוסופיה היוונית, הוא חיים של הבנה אוטונומית. הדבר האחד שדרוש, על-פי דברי התנ"ך הוא חיים של אהבה ממושמעת. (ליאו שטראוס, קדמה או חזרה? ירושלים ואתונה, עמ' 398)

המקרא והפילוסופיה היוונית תמימי דעים בהועידם את המקום הנעלה ביותר בין המידות הטובות לא לאומץ הלב או לגבריות, אלא לצדק. ובמושג הצדק, שניהם מבינים בראש ובראשונה ציות לחוק. החוק שדורש בשני המקרים את מלוא צייתנותו של האדם אינו רק אזרחי, קונסטיטוציונלי או חוק עונשין, אלא גם חוק מוסרי ודתי. בשפת המקרא הוא ההוראה, התורה לכל חיי האדם. כדברי המקרא 'כי הוא חייך' [דברים ל, כ]. או 'עץ חיים היא למחזיקים בה' [משלי ג, יח]; וכדברי אפלטון 'החוק משפיע ברכה על המצייתים לו' [החוקים, 718b]. (ליאו שטראוס, קדמה או חזרה? ירושלים ואתונה, עמ' 400)

הפילוסופים היוונים היו רחוקים מאד מלהיות מעריצים וולגריים של העושר - כלום אני צריך לומר זאת? סוקרטס חי בעוני מופלג, כמו שהוא עצמו אומר, ולא הבין מדוע סוס יכול להיות טוב בלי שיהיה לו כסף, ואדם אינו יכול להיות כזה. (ליאו שטראוס, קדמה או חזרה? ירושלים ואתונה, עמ' 401)

דרכנו היא כמובן הדרך הנכונה. ומדוע היא נכונה? התשובה: מפני שהיא ישנה ומפני שהיא שלנו, אם אם להשתמש בביטוי היפה של אדמונד ברק, מפני שהיא 'טופחה בבית והיא מורה ומצווה' [מכתבים על שלום עם רוצחי המלך, 4] (ליאו שטראוס, קדמה או חזרה?, ירושלים ואתונה, עמ' 405)

האדם לא נועד להיות יצור תיאורטי, יודע, מתבונן; האדם נועד לחיות תוך ציות, כמו ציות של ילדים. (ליאו שטראוס, קדמה או חזרה?, ירושלים ואתונה, עמ' 408)

סוקרטס אמר לבני העם: איני דוחה את החוכמה האלוהית שלכם. פשוט איני מבין אותה. חוכמתי אינה אלא חוכמה אנושית. (יהודה הלוי, הכוזרי ה, י"ד, מצוטט אצל קדמה או חזרה?, ירושלים ואתונה מאת ליאו שטראוס, עמ' 410)

היהדות אינה דת אלא אסון. (היינריך היינה, מצוטט אצל מדוע אנו נשארים יהודים?, ירושלים ואתונה מאת ליאו שטראוס, עמ' 420)

פירוש האיסור על כל הפליה יהיה ביטול התחום הפרטי, הכחשת ההבדל בין המדינה ובין החברה. בקיצור, חורבן החברה הליברלית, לפיכך אין הוא מטרה או מדיניות נבונה. (ליאו שטראוס, מדוע אנו נשארים יהודים?, ירושלים ואתונה, עמ' 421)

כשאנו, היהודים, לוחמים למען מה שאנו קוראים לו צדק, אנו פונים על עקרונות, שבסופו של דבר היו במקורם שלנו, אם יורשה לי להתבטא כך. כשהכושים נלחמים על צדק, עליהם לפנות אל עקרונות שלא היו שלהם, או של אבותיהם באפריקה, אלא שלמדו אותם ממדכאיהם. אין זה הבדל של מה בכך, ומי שאינו רוצה ללכת סחור-סחור, חייב לציין אותו. (ליאו שטראוס, מדוע אנו נשארים יהודים?, ירושלים ואתונה, עמ' 423)

אי-אפשר להבין את היהדות כתרבות. יש ריקודי-עם וקומזיצים וכיוצא בזה, אבל אי-אפשר לחיות על פי זה. התוכן המהותי אינו תרבות, אלא התגלות אלוהית. (ליאו שטראוס, מדוע אנו נשארים יהודים?, ירושלים ואתונה, עמ' 425)

בתולדות אבותיו ואבות-אבותיו מצויים לו לכל יהודי מכרות שופעים מעשי-מופת של קור-רוח והתמדה מיושבים ביותר במצבי אימה, של הערמה מעודנת ביותר וניצולם של האסון והמקרה; אמיצותם שמתחת לאצטלא של הכנעה עלובה, גבורת נפשם אשר בבוזה לעובדת היותם בזויים, עולה על מידותיהם של הקדושים כולם. (פרידריך ניטשה, דמדומי שחר, עמ' 254, מצוטט אצל מדוע אנו נשארים יהודים?, ירושלים ואתונה מאת ליאו שטראוס, עמ' 429)

לציביליזציה המערבית שני שורשים: התנ"ך והפילוסופיה היוונית. (ליאו שטראוס, קדמה או חזרה? ירושלים ואתונה, עמ' 394)

אמר רבא בשעה שמכניסין אדם לדין אומרים לו נשאת ונתת באמונה קבעת עתים לתורה עסקת בפריה ורביה צפית לישועה פלפלת בחכמה הבנת דבר מתוך דבר. (תלמוד בבלי, שבת ל"א ע"א)

קבעת עתים - לפי שאדם צריך להתעסק בדרך ארץ שאם אין דרך ארץ אין תורה הוצרך לקבוע עתים לתורה דבר קצוב שלא ימשך כל היום לדרך ארץ (רש"י, פירוש על תלמוד בבלי, שבת ל"א, ע"א, ד"ה קבעת עתים)

האתיקה היהודית היא לאין-ערוך הנכס היקר ביותר של המין האנושי, השווה למעשה לפירות של כל יתר החוכמה והלימוד ביחד. (וינסטון צ'רצ'יל, עפ"י עדות של מרטין גילברט, מצוטט אצל שיח אחים מאת שלום כהן, עמ' 77)

מדינת ישראל נוסדה על-ידי אנשים שדיברו גבוהה על דמוקרטיה והיו בעלי אופי טוטליטרי-לניניסטי מובהק. כך זה היה בכלכלה הכביכול מתוכננת, שאינה למעשה אלא שיטה לחלוקת טובות הנאה למי שרוצים ביקרם, וכך המדינה עושה עם הדת: מחלקת שררה למי שמשתף פעולה עם המימסד. (שמואל אבידור הכהן, מצוטט אצל שיח אחים מאת שלום כהן, עמ' 106)

פילון, שהמציא את המונח תיאוקרטיה, כתב שמדינת היהודים היא מדינה תיאוקרטית. פירושו שהאל שלט, לא הכוהנים. (פינחס פלאי, מצוטט אצל שיח אחים מאת שלום כהן, עמ' 108)

היחידי מבין פרשני התלמוד המעז לחלוק על עליונותה של מצוות יישוב ארץ ישראל, רבי חיים הכהן [מבעלי התוספות], אומר ש"בזמן הזה אינה נוהגת בגלל הסכנה". (פינחס פלאי, מצוטט אצל שיח אחים מאת שלום כהן, עמ' 132)

כאשר מנחם היה עדיין ילד, נפטרה אשתו של ר' צבי יהודה קוק ולא השאירה לו ילדים. ר' מרדכי לקח את צעיר בניו והלך לנחם את הרב. הבית היה מלא מבקרים. התפללו מנחה. רב צבי יהודה ישב על דרגש. כולם חיכו שיתחיל לדבר, כי נהוג שאין מדברים עד שהאבל יאמר משהו. מקובל שהבעל ידבר על המידות הטובות של הנפטרת, על אותן מעלות שמנו בנשים צנועות וצדקניות בישראל. והנה פתח רב צבי יהודה פיו ואמר: "חוה'לה היפה, איזה פנים יפות היו לך. רגליים נאות היו לך, היפה בנשים." הנוכחים לא הסתכלו איש ברעהו, חשבו כי נטרפה דעתו של הרב מרוב צער ורצו לקבור את עצמם מבושה. והוא בשלו: מהלל את יופיה. רק ר' מרדכי הכהן האזין וניענע את ראשו לאות הבנה. לכשיצא, אחז ביד בנו הקטן ואמר: "שמעת? אולי אינך מבין בדיוק מה אמר, אבל זכור את דבריו לכשתגדל. אז תבין מה זה איש גדול. אמר מה שהרגיש, לא מה שציפו ממנו להגיד. (שלום כהן, שיח אחים, עמ' 154)

מאחורי כהנא עומד רפול, ומאחורי רפול עומד שרון ומאחורי שרון עומד בגין ומאחורי בגין עומד פרס ומאחורי פרס עומד רבין ומאחורי רבין עומד מנחם הכהן. זו שרשרת, שאם אתה לא נמצא בה - אתה שמאלני, אתה בוגד. (שמואל אבידור הכהן, מצוטט אצל שיח אחים מאת שלום כהן, עמ' 170)

כאשר התנועה הציונית הופכת להיות אוסף פקידים ובאי קונגרסים פטפטנים, והתשובה הגדולה שאני כל כך מצפה לה אחרי מאתיים שנה הופכת לפולחן חשוך, לריקודי-חסידים ולכובע שחור וכל מיני תופעות הבל? כל החזון של השיבה ליהדות הפך לעניין של החיאת סממנים של חיים יהודיים שהסתיימו באושוויץ. אורי זוהר לוקח את כל המהפכה שנוצרה עם ברנר, מנדלי, ביאליק והרצל, ומנסה להחזיר הכל ללכלוך של הגיטו, במקום להחזיר אותם לישיעהו, לירמיהו, לרבי עקיבא, לאברהם אבינו. (שמואל אבידור הכהן, מצוטט אצל שיח אחים מאת שלום כהן, עמ' 198)

חולה פטור מכל מצוות התורה, ואם נותרה בידו מצווה אחת של "ונשמרתם מאד לנפשותיכם" הרי גם כאן מופיע היצר הרע ומסית לא להשמע למצווה זו. (ישראל מסלנט)

מתנגדים חושבים שלא צריכים רבי וחסידים חושבים שיש להם רבי. (ישראל מסלנט)

רב שהקהל לא מנסה להדיחו - סימן שאינו רב, ואם הצליחו להדיחו - סימן שאינו בן אדם. (ישראל מסלנט)

למד בשעה זו מוסר, כי אז תלמד לדעת שיהיו לך עוד כמה שעות פנויות ללימוד התורה [בתגובה לשאלה מה ילמד מי שיש לו רק שעה פנויה אחת]. (ישראל מסלנט)

אין להדר במצוות על חשבון אחרים. (ישראל מסלנט)

היו בני־אדם ולא כבשים שניטלה בינתן, לבל תהיו ללעג היהודי הישוב בקרבכם. (דנטה אליגיירי, מיוחס)

המתפלל היום מפני שהתפלל אתמול - רשע טוב הימנו. (מנחם מנדל מקוצק)

משעה שהוטלה הרשת הצפופה של ההלכה, ביצועה של המצווה דורש מומחיות. עם הופעת ההלכה נדחית האפשרות להסתפקות בנוהג כללי עם אפשרויות פתוחות; המבצע הופך לתלוי יותר ויותר במומחה שינווט אותו ברשת הסבוכה של כללי הביצוע. (משה הלברטל)

אנחנו יודעים טוב מאוד מה זה להיות מיעוט; אנחנו לא יודעים מה זה להיות רוב. (משה הלברטל)

אופיה של הזהות היהודית ייקבע על ידי האופן שבו יבחרו יחידים וקהילות לנהל את חייהם ללא התערבות המדינה. (משה הלברטל)

מה שמבדיל בין לאומיות ללאומנות: הלאומיות מתגוננת מפני אויבים מבחוץ; הלאומנות מתמקדת באויבים מבית. (משה הלברטל)

התלמיד החכם, אל מול היהודי החדש, איש הצבא. בן תורה זה אינו מאוחזי הנשק, וכל הווייתו המעודנת דוחה את הגבריות הצבאית השופעת. (משה הלברטל)

מי שנכנס לבתי המדרש ומתבונן ביושביהם, מבין עד כמה רחוקה ההוויה הצבאית מאופן העמידה, ההליכה, לחיצת היד והדיבור של בני הישיבות. (משה הלברטל)

לא ההשכלה לעצמה עמדה לוויכוח כי אם האינדיבידואליזם, זה אויבה המר של היהדות המסורתית. (יצחק ברויאר, תורה, משפט ואומה, מצוטט בציוני דרך, עמ' 63)

סדנא דארעא חד הוא. (תלמוד בבלי, בבא קמא י"ב ע"ב וגם קידושין כ"ז ע"ב)

היחס לערבים, פלסטינים כאחרים, שבתוך הגבול ומעבר לגבול, היה כאל תת-אדם לא-מפותח, חסר תרבות, נעדר רגשות לאומיים, מולדתיים, וללא מודעות היסטורית-קיבוצית, שאם הוא מבין שפה כלשהי הרי זו "שפת הכוח". נדרשו שנים רבות לישראלים - לא, לא לכולם; חלק ניכר שלהם עדיין שרוי בתקופת הבערות - להשיג כי הערבי אדם כמוהו, נולד בצלם אלוהים ויש לו מוח ורגשות ומאוויים אישיים וקיבוציים-לאומיים ככל האדם, ובין השאר יש לו גם זכרון מפותח, שהודות לו - הפלא ופלא - זוכר הפלסטיני מה שהיה במולדתו לפני 40 שנה לא פחות משזוכר היהודי מה היה באותה ארץ לפני 2,000 שנה. (יעקב שרת, מדינת ישראל איננה, עמ' 18)

הציונות כולה אינה אלא אפיזודה חולפת, התפרצות זמנית של חולין...יהדות ההלכה תשוב ותתגבר על הציונות ותטמיע אותה בקרבה.  (דב סדן, מצוטט אצל פה ושם בארץ ישראל מאת עמוס עוז, עמ' 12)

כמו יהודים רבים אחרים, אני מניח, גדלתי בעולם שהיה מורכב באופן בלעדי מאנשים וממילים, ורוב המילים היו על אנשים. הטבע לא היה קיים כמעט, ומעולם לא למדתי לזהות פרחים או להעריך בעלי חיים. אבל האנשים שעליה דיברה אמי עם חברותיה ועם אבי היו מרתקים במורכבותם. אנשים מסוימים היו טובים מאחרים, אבל גם הטובים ביותר היו רחוקים משלמות, ואיש מהם לא היה רע כל כולו. רוב סיפוריה היו מתובלים באירוניה, ובכולם היו שני צדדים או יותר. (דניאל כהנמן, רציניונליות, הוגנות אושר, עמ' 11)

בתי הספר הממלכתיים הפכו ממוסדות חינוך שתפקידם הוגדר כ'חברות תרבותי', על ידי הנחלת מורשת, פיתוח האישיות האוטונומית וגיבוש זהותה הן כיחיד אנושי והן כבן לעמו, למוסדות העברה של ידע מקצועי פונקציונלי לצורכי המשק ולאינטרס ההצלחה הפרטית במושגים של רמת חיים וסטטוס. (אליעזר שביד, המדינה הציונית במבחני הגשמתה)

השבת היא יסוד של אורח חיים יהודי. השבת קוצבת לו קצב. היא מציגה את הקטבים [קודש וחול ימי המעשה ויום המנוחה] שביניהם זורמים חיי היומיום במסלולם הקבוע. היא מאחדת את כל הזיקות שבין יחיד לעצמו, שבין יחיד למשפחתו, שבין יחיד לקהילתו, שבין יחיד לעמו; והיא נותנת להן ביטוי עשיר וחיוני. השבת מגלמת את זיכרון העבר ואת חזון העתיד כחוויה שבהווה; ומצד שני, השבת היא יסוד קיים בחברה היהודית בישראל לחלקיה ולמחנותיה. לא רק שומרי מצוות אדוקים נאמנים לה, כי אם אפילו יהודים שהתרחקו לגמרי מההלכה. (אליעזר שביד, השבת במדינת ישראל)

אפילו יהודים המגדירים עצמם כחילונים מחפשים את דרכי המימוש של רעיון השבת בהלכה. ראשית, משום שבדרך כלל אין הם רוצים לפרוש מרציפותה ההיסטורית של מורשת תרבותית ומאחדותו של ציבור; ושנית, משום שמחוץ להלכה כמעט לא יימצא להם דבר. (אליעזר שביד, השבת במדינת ישראל)

הציבור שאינו שומר מצוות נתקל בעובדה שזיקותיו הישירות לקהילה של יהודים נתערערו, ולעיתים נבלעו כליל. יחידיו של הציבור הזה מזדהים עם עמם דרך המסגרת הלאומית. אבל בתוכה הם מוצאים את עצמם בודדים. המשפחה מספקת להם מסגרת השתייכות חלקית בלבד, וערכה יורד; הקשר לחברים ורעים הוא אקראי ומתחלף, ורק לעיתים רחוקות מגיע למידה של שותפות-חיים; ואילו קהילה היא לדידם דבר שאינו קיים. העובדה הזאת היא בין הגורמים החשובים ביותר בעיצוב הרגלי המנוחה והעונג של ציבור זה. מנוחתו היא מנוחת בודדים, וכך גם עינוגיו. טבעי שיחידים כאלה לא ירגישו נוח בבית-הכנסת. יכולים הם לצפות אל התפילה מסתר פינתם, אך אין הם יכולים להשתתף בה בפועל, עד שלא יהיו חלק מקהילת המתפללים. כל זמן שמצב זה נמשך, חסומה היא הדרך בפני שבת, שאיננה מנוחה בלבד ולא עונג בלבד, אלא קודש. (אליעזר שביד, השבת במדינת ישראל)

ה"עם" לא יצא מאוחד מן המלחמה הזאת וכמובן גם לא מן הבאות אחריה. אדרבה, ה"עם" רק הוסיף ל"השתבט" ותהליך התחזקותה והשתרשותה של השבטיות הטבועה בו מכבר עדיין גובר ומעמיק בהוויתו, לעיני כל. יתר על כן, המלחמה הזנתה את צה"ל והעם כולו לשים יהב בכוח, בשפיכת דם, בלי להביא בחשבון כי מלחמה מולידה מלחמה תוך גביית מחיר מצטבר, שלבסוף, במלחמה תורנית כלשהי, יהיה גבוה מכדי יכולת ישראל הקטנה לשלמו. (יעקב שרת, מדינת ישראל איננה, עמ' 34)

לכאורה לא ברור מה נואל ממה - העובדה שבראש מדינת ישראל ישבו ויושבים מגלומנים המשוכנעים - מכל מקום, כך הם מתנהגים - שאין דבר נבצר מהם מדינית, צבאית, כלכלית, חברתית [עד לרגע המשבר הבלתי-נמנע] או העובדה שהעם-העדר משלים עם מצב זה כעם גזור ואינו משנה את הנהגתו, אינו מפיק לקחים ממשגים קטנים כגדולים - להיפך, כל משגה, כל משבר, כל מחדל, תחת לחולל שינוי בהשקפותיהם של האזרחים, הסובלים והניזוקים הישירים, המידיים, רק גורם להם, אם לא לכולם אז לרובם המכריע, להתחפר איש איש בהשקפתו המסורתית. (יעקב שרת, מדינת ישראל איננה, עמ' 37)

אי-הצטרפות ישראל לאמנה הנ"ל [נגד הפצת נשק גרעיני] משייכת אותה לא מבחינתה, כמובן, אלא מבחינת הרוב המכריע ושל מדינות העולם - רוב שבינינו לבין עצמנו כמוהו כאין וכאפס, כמובן - לקבוצת המדינות המטורפות. (יעקב שרת, מדינת ישראל איננה, עמ' 42)

כמו במשחק כדורגל, כאשר מעבר חפץ עגול, ממולא באויר, בעד מסגרת עץ נמוכה משמש לרבבות הוכחה לקיום אלוהים, כן גם הפעם, עם כיבוש "שחרור" השטחים, החלו אנשים לצעוק: "יש אלוהים!". (יעקב שרת, מדינת ישראל איננה, עמ' 56)

היתה מלחמת 1967 פרשת מים בתולדות ההתעוותות הרוחניות-רעיונית של ישראל בכיוון של התאדקות והתחרדות ההוויה הישראלית, אם כי הדבר לא הוכר מיד: המשיחיות טרפה את בינת הציונות. (יעקב שרת, מדינת ישראל איננה, עמ' 56)

מדינת ישראל כבר איננה. היא קיימת על תקן "בינתיים". הגשר ממוטט. הרכבת נוסעת במהירות מואץ ואחת דינה לצלול תהומה. אבל יש "בינתיים": בינתיים מזינים הנוסעים עיניהם בנוף החולף, מאזינים לשקשוק הגלגלים, משוחחים, מתבדרים, עוגבים, לוגמים וזוללים בקרון המזנון, עושים עסקים, משרבטים בפנקס ראשי פרקים לאיזה ספר... בינתים! (יעקב שרת, מדינת ישראל איננה, עמ' 113)

בשעתי, בתשובה לאחד ממאמרי ישראל אלדד ב"הארץ", שם הוא מתנבא פעם בפעם, שבו טען כי ברל כצנלסון צידד ביישוב חברון ואף הביא לכך סימוכין מובהקים מכתביו, אמרתי כי כבודו של ברל כצנלסון במקומו מונח, אך הוא לא רבי ואנחנו לא חסידים ובוודאי שלא חסידים שוטים הקופצים לדום, מוכנית, למשמע צלילי "התקווה" שלו. אז מה אם ברל כצנלסון אמר? אמר! כלום צדק אז בכל דבר שאמר? כלום ישים טיעונו לדידנו היום? היכן השכל שלנו - בכיסו של בר-מינן? (יעקב שרת, מדינת ישראל איננה, עמ' 121)

הערבים אינם יהודים. היהודים ממהרים, היהודי, היהודים עמא פזיזא. ליהודים אין זמן. הם עם שאפן ושאפתן, היסטרי, אץ רץ, מציב לעצמו משימות ואתגרים, מבקש להגשימם לאלתר, בעוד מועד, בטרם יאוחר, ובלבד שלא תחלוף שעת הכושר, ובלבד שייעשה המעשה ולא יוחמץ בהיפתח השמים להרף עין. (יעקב שרת, מדינת ישראל איננה, עמ' 127)

לשווא עולה פעם בפעם קול מזהיר כקולם של יהושפט הרכבי, יצחק בן-אהרון, יזהר סמילנסקי, ישעיהו ליבוביץ, לשוא קרא בשעתו יעקב טלמון: "המולדת בסכנה!" איש אינו עוצר להקשיב - והרי קולות עזים מאלה אין במקומותינו ובימינו דלי האישים. וקולות חלושים פחות - וכאלה רבים למדי בסיפורת, בשירה, בפובליציסטיקה, בסטירה - אינם מגיעים כדי "משקל מעבר אחת". (יעקב שרת, מדינת ישראל איננה, עמ' 165)

ובכלל, מלאכה קלה עושים מי שפוטרים את עצמם מהידרשות לתשובות ענייניות על-ידי האשמת יריב רעיוני ב"שנאה יהודית עצמית", וכיוצא באלה, כל אימת שהביקורת שהוא מותח חריפה מדי בעיניהם [הללו יש להם בצקלונם מד עוצמת ביקורת משוכלל, שמסומנת בו שנתה אדומה, שכל שמעבר לה אינו ביקורת אלא "שנאה עצמית"]. אך איני בא להתגונן. אני תוקף. (יעקב שרת, מדינת ישראל איננה, עמ' 176)

מהי "שנאה עצמית"? דרום-אפריקני המואס בהוויה של ארצו ועוקר למקום אחר תוך ביקורת נוקבת על כל שמסמלת מולדתו לוקה ב"שנאה עצמית"? אמריקני שמסרב לשרת את הזיות ניקסון וקיסינג'ר בוויטנם ובורח לקנדה לוקה ב"שנאה עצמית"? עריק רוסי שנמלט מאפגניסטן לפקיסטן לוקה ב"שנאה עצמית"? (יעקב שרת, מדינת ישראל איננה, עמ' 177)

מדינת ישראל לא שרפה את מקל הנדודים היהודי, לא קרעה לגזרים את התרמיל המונח כשלד בארונו של כל יהודי. המקל עומד בפינה. התרמיל מושלך בארון. ויש רגעים, יש מצבים, שהעין מופנית אליהם - פעם בחטיפה, לוודא שעדיין הם שם, פעם שלא כדי להיסוב מעליהם. (יעקב שרת, מדינת ישראל איננה, עמ' 201)

הקיבוץ היהודי בארצות-הברית חולל מכוח גודלו, עושרו, הישגיו בעולם הרוח והתחדשותו מכוח תוספת גלי הגירה-פנימה יהודית, הוויה יהודית מיוחדת במינה, המוודאת חרף כל רפיסותה ותהליכי הטמיעה המלווים אותה התקיימות איתנה, אם גם שונה ומשתנה באופיה, לאורך ימים, התקיימות שאפשר כי היא מובטחת לא פחות - אולי אף יותר - מזו של ההוויה היהודית המתקיימת במדינת ישראל. (יעקב שרת, מדינת ישראל איננה, עמ' 203)

ישראל היא הקיבוץ היהודי המערבי בעל ממוצע ההשכלה הנמוך ביותר. (יעקב שרת, מדינת ישראל איננה, עמ' 205)

ישראל היא הקיבוץ היהודי המערבי היחיד בעולם, שלדת - ומה גם לדת האדוקית הפרימיטיביסטית, המאובנת, הפונדמנטליסטית - ניתנים בו מעמד ממלכתי ושליטה במגזרי חיים שלמים עד כדי הסגת ההשכלה והמדעים [ובכלל מדע הרפואה, שממנו נהנים גם החרדים שבחרדים], לאחור, עד כדי השבתת שירותים ציבוריים ומפעלי תעשיה בשבתות וחגים, השלטת אורחות חיים דתיים מלפני 4,000 ו-2,000 שנה, מלידה דרך נישואים ועד מוות, מנהגי אכילה ועד מילוי חובת צבא, עד כדי היווצרות שכבה חברתית פרזיטית ענקית, המוצצת את לשד המדינה ושמה לאל את נאורותה. (יעקב שרת, מדינת ישראל איננה, עמ' 205)

מה היה החזון של קברניט דגול זה [דוד בן גוריון] לגבי התקיימותה ושרידתה של מדינת ישראל כמדינת אור ליהודים ולגויים, מדינת-אתונה? החזון היה כוח, כוח, כוח, וכוח, כלומר, כדי לקיים מדינת אתונה צריכה ישראל לההפך למדינת-ספרטה, מדינה צבאית לוחמנית סגפנית, שאצבעה אינה נפרדת מן ההדק, שידה דבוקה אל החרב כי חיי על החרב [בהתאם לכך הקפיד דוד בן-גוריון ללבוש מדי חקי, אפילו בכנסת]. ומה היה החזון המוסרי של האיש הזה? מזה תורת אפלטון האליטיסטית, האנטי-דמוקרטית, ה"בולשביקית-פשיסטית", ומזה תורת התנ"ך בהתגלמותה היהושע-בן-נונית ובשתילתה חסרת השחר והרת הסכנה במחצית השניה של המאה העשרים. (יעקב שרת, מדינת ישראל איננה, עמ' 33)

מה צר על המאמצים שהושקעו, על הזיעה וההקרבה, על ההתמסרות והאהבה, על חיים שלמים וחיים שנקטעו באיבם, שהוקדשו במהלך חמישה דורות למפעל המופלא והנהדר שבמפעלי אנוש במאה העשרים [הקמת מדינת ישראל]. מה חבל על הישגים מפוארים, על איים מרהיבים ותוססים של עשייה חברתית, תרבותית ומשקית, על שיאים מדהימים של הישגי מדע ותעשיה, על גילויים אנושיים נעלים של חלוציות, של גבורת רוח וגוף! מה משפילה האכזבה. מה מכאיבה החלופה! (יעקב שרת, מדינת ישראל איננה, עמ' 208)

אפשר שהלאומנות, בניגוד לתודעה לאומית גרידא – תחושת השייכות לאומה כלשהי – היא בראש ובראשונה תגובה על יחס מתנשא או מזלזל כלפי ערכיה המסורתיים של חברה, תוצאה של גאווה פגועה ותחושת השפלה השוררת בקרב בניה בעלי התודעה החברתית הגבוהה ביותר. (ישעיה ברלין)

ככל שנתאמץ יותר מתוך רצון מודע לעשות משהו, כך נצליח בו פחות... בקיאות ותוצאות הבקיאות מגיעות רק למי שלמד את האמנות הפרדוקסלית של עשייה ולא עשייה, או שילוב של הרפיה עם פעילות, של שחרור כאדם כדי שהכמות הלא ידועה האימננטית והטרנסצנדנטית תתפוס אחיזה. (אלדוס האקסלי)

עכשיו אנחנו מחזיקים בשטחים. יבוא יום והשטחים יחזיקו בנו. (פנחס ספיר, מצוטט אצל שיחות עם יוסי שריד מאת שייקה בן פורת, עמ' 64)

כי אין בריחתנו מן המאמר בקדמות העולם מפני הכתובים אשר באו בתורה בהיות העולם מחודש, כי אין הכתובים המורים על חידוש העולם יותר מן הכתובים המורים על היות השם גשם, ולא שערי הפירוש סתומים בפינו ולא נמנעים לנו בעניין חידוש העולם. (רמב"ם, מורה נבוכים, ספר ב', כה, מצוטט אצל עיונים בדיוקן של עצמנו מאת נתן רוטנשטרייך, עמ' 98)

יהודים חייבים להצטיין לא רק בתורה אלא גם במעשים טובים, ומעשים טובים אינם רק מעשים של גבורה חד-פעמית. כל עצמם הוא שהם סגנון של חיי יום-יום. (נתן רוטנשטרייך, עיונים בדיוקן של עצמנו, עמ' 125)

הרי זה עצם טיבה של ההלכה, שאינה גורסת רק את המשקל הדתי של הפולחן אלא גם את המשקל של מרחב החיים ומלא ההיקף של ההתנהגות. (נתן רוטנשטרייך, עיונים בדיוקן של עצמנו, עמ' 125)

החירות מושתתת על צמד הרעיונות שאלוהים יצר את כל בני האדם בצלמו, ושבני האדם מסוגלים לחקור ולבחון את עולמו של אלוהים. רעיונות אלה נולדו בירושלים ובאתונה בהתאמה. (בן שפירו, הצד הנכון של ההיסטוריה)

הרעיונות התאומים של ערכי היהדות-נצרות והחשיבה היוונית של חוק הטבע בנו את זכויות האדם. הם בנו שגשוג, שלום ויופי אמנותי. ירושלים ואתונה בנו את אמריקה, שמו קץ לעבדות, הביסו את הנאצים ואת הקומוניסטים, חילצו מיליונים מעוני והעניקו למיליארדים תכלית רוחנית. (בן שפירו, הצד הנכון של ההיסטוריה)

כל חומר, ואם הוא היקר מכל, נבזה מכדי לעשות ממנו את צלמו [של האל], וכל מלאכת מחשבת לא תצלח למצוא את דמות מראהו. (יוסף בן מתתיהו, קדמות היהודים נגד אפיון, מאמר ב', פרק 14, מצוטט אצל ילקוט הדעות והמדות, עורך חיים יהודה רות, עמ' מ"ה)

וראוי גם להתבונן למחשבות מחוקקנו על דרכי היושר עם הנכרים. [...] כי חשב שלא הגזע בלבד, כי אם גם דרך החיים, מקרבת את האנשים. אך תחת זאת לא רצה לקרב אל חברתנו את כל הבאים אלינו כלאחר-יד. (יוסף בן מתתיהו, קדמות היהודים נגד אפיון, מאמר ב', פרק 14, מצוטט אצל ילקוט הדעות והמדות, עורך חיים יהודה רות, עמ' מ"ו)

כי גם את דרכי חיינו הקלות בעינינו מאד לא יוכלו יתר העמים לשמור על נקלה: העבודה העצמית, והמאכלים הפשוטים, וההמנעות מלכת אחרי היצר ותאות הלב בעניני מאכל ומשתה, וגם קיום מועדי המנוחה הקבועים מבלי לעבור עליהם. הם, היוצאים על שדה קרב ונלחמים באויב פנים אל פנים, חסרים אומץ הלב לקבל עליהם תקנות בדבר חיי יום-יום. (יוסף בן מתתיהו, קדמות היהודים נגד אפיון, מאמר ב', פרק 14, מצוטט אצל ילקוט הדעות והמדות, עורך חיים יהודה רות, עמ' מ"ח)

ואחרי כל הדברים האלה באו הלוסימכים והמולונים ומחברים אחרים הדומים להם, פטפטנים בלי-שם המקלקלים את בני הנעורים, וחרפו אותנו כי רעים וחטאים אנחנו מכל בני האדם. ואמנם לא רציתי פה לבקר חוקי עמים זרים, כי תורתנו צותה לנו לשמור את חוקינו ולא ללמד חובה על רעות עמים זרים; וגם מחוקקנו אסר עלינו לדבר בלעג ובחרפה על האלוהים אשר הגויים מאמינים בהם, למען כבוד עצם שם אלהים. (יוסף בן מתתיהו, קדמות היהודים נגד אפיון, מאמר ב', פרק 14, מצוטט אצל ילקוט הדעות והמדות, עורך חיים יהודה רות, עמ' מ"ט)

חמורה עבודה זרה שכל הכופר בה כמודה בכל התורה כולה. (תלמוד בבלי, קידושין מ' ע"א, מצוטט אצל ילקוט הדעות והמדות, עורך חיים יהודה רות, עמ' קס"ז)

ר' הילל אומר אין להם משיח לישראל שכבר אכלוהו בימי חזקיה. (תלמוד בבלי, סנהדרין צ"ט ע"א)

אין להם משיח לישראל - אלא הקב"ה ימלוך בעצמו ויגאלם לבדו: (רש"י, ד"ה אין להם משיח לישראל, תלמוד בבלי, סנהדרין צ"ט ע"א)

ומבואר אמרו אבות העולם, פרק שלישי: הוי מתפלל בשלומה של מלכות, שאלמלא מוראה איש את רעהו חיים בלעו. ואמנם מה שהוא יותר מזה, כי לא בלבד על המלכות המושלת בנו, אבל על יתר המלכויות גם כן אשר בימי ממשלתנו היו במספר מפקד האוהבים אותנו, לא סרו אבותינו מלבקש עליהם תחינה. כמו שתמצא בראשון מספרי החשמונאים, פרק י"ב, כי יונתן כהן גדול, כאשר כרת ברית עם שררת הספר"ציאטי [ספארטה], באמרם כי יען היו בני אברהם נמצאו עצמם ובשרם של היהודים, כתב אליהם כזאת: אנחנו בימי החגים זוכרים אתכם על הקרבנות, כפי מה שיאות לנו לזכור את אחינו. (עזריה מן האדומים, מאור עינים, דפוס מנטובה, של"ד, פרק נ"ה, מצוטט אצל ילקוט הדעות והמדות, עורך חיים יהודה רות, עמ' ר"נ)

כהני יתר העמים מתפללים בעד עמם בלבד, אך הכהן הגדול של היהודים לא על המין האנושי לבדו, כי גם על יתר חלקי העולם ויסודותיו יבקש הברכה והשפע. (פילון אלכסנדרוני, מצוטט במאור עינים, דפוס מנטובה, של"ד, פרק נ"ה מאת עזריה מן האדומים, מצוטט אצל ילקוט הדעות והמדות, עורך חיים יהודה רות, עמ' ר"נ)

כדבר המשורר האלוהי: יתמו חטאים מן הארץ, אשר הללוהו ז"ל [תלמוד בבלי, ברכות י' ע"א] בהיות המובן ממנו חטאים ולא חוטאים. וכמוהו תמצא לחכם באומות העולם סיניקה [סנקה] במשליו המחוכמים וזה לשונו: משובח הוא מאד לעקור לא החוטאים אבל החטא והפשע... (עזריה מן האדומים, מאור עינים, דפוס מנטובה, של"ד, פרק נ"ה, מצוטט אצל ילקוט הדעות והמדות, עורך חיים יהודה רות, עמ' רנ"א)

אם כן אפוא לפי דעת היהודים כל האותות והמופתים לא יתנו עז ותוקף אל האמתות אשר בשכל יסודן; ולהפך, אם ניתן המופת לבטלן, אז לא יקח מהן מאומה ולא יחלוש אותן כלל. על כן גם דתנו הקדושה תורה לנו לאמר: כי יקום נביא מקרבך אשר יורה אותך דבר נגד המפורסם והידוע באמתתו, אם גם נתן יתן מופתו, אל תאבה ולא תשמע לו. (משה מנדלסון, ירושלם, ווין, תרל”ב, עמ' 58-54, מצוטט אצל ילקוט הדעות והמדות, עורך חיים יהודה רות, עמ' רס"ח)

וכל חפץ החקים [של התורה] ותכליתם הוא להזכיר ולעורר את האדם לשום לבו על האמתות השכל ולהבינן כראוי, עד כי חכמינו ז"ל דרשו כי היחס והערך בין החקים והלמודים, בין העשיה וכוונתה, הוא כערך הגוף אל הנפש. (משה מנדלסון, ירושלם, ווין, תרל”ב, עמ' 58-54, מצוטט אצל ילקוט הדעות והמדות, עורך חיים יהודה רות, עמ' רס"ח)

ויותר אשר נחדור ונחקור בדת משה, יותר נשתומם על עמקות ההכרה הטמונה בו. הן לא נכחד כי האמת הכמוסה בה תושיט ידה, מבלי כל גאה וגאון, לכל עובר עליה, וחכמת אלהים, הלבושה במעטה תלבושת פשוטה ושקופה, תיגלה ותיראה אף לעין בלתי-חודרת; אולם יותר אשר תקברו אליה, יותר אשר מחשבותיהם נקיות וטהורות הנה, ויותר אשר מבטיכם מלאים ברכת אהבה ותשוקה אל בת-אלהים זאת - יותר תאציל היא עליכם מיפעתה, יפעת אל, ויותר תמהר להסיר את הרדיד אשר תכסה בו את זהרה כזוהר שמים לטוהר, לבל תחולל לעיני ההמון אשר כל חשקו לראות בה. (משה מנדלסון, ירושלם, ווין, תרל”ב, עמ' 58-54, מצוטט אצל ילקוט הדעות והמדות, עורך חיים יהודה רות, עמ' ר"ע)

בין כל המצוות והחוקים אשר נתן לנו מחוקקנו, אין אף אחד האומר: "האמינו", או "אל תאמינו". הלא כל המצות רק אל מקום אחד תלכנה: "עשו" או "לא תעשו". אין לפקוד על האמונה שהרי אין האמונה מקבלת פקודות זולת הבאות אליה על דרך ההכרה הפנימית. כל אשר נצטווינו אנחנו היהודים סובב והולך רק על הרצון וכח-העשיה אשר באדם. (משה מנדלסון, ירושלם, ווין, תרל”ב, עמ' 58-54, מצוטט אצל ילקוט הדעות והמדות, עורך חיים יהודה רות, עמ' רס"ע)

כדי להכחיד כל הרעה הצומחת מהסמנים והציונים, שם המחוקק לפני בני ישראל את תורת אלהים והודיע להם המצוות אשר יעשון, ויקשור, במנהגי יום-יום ופעולותיו התמידיות, הכרת אלהים ואמונתו, דעת מוסרו, מוסר השכל. ולפי שלא באה המצוה להם ישימו מעינם בחוקי התורה או יתחקו על שרשי וטעמי מצוותיה, וצותה אותם רק על הפעולות, ע"כ נוכל להסיק ולהגדיר שעיקר ויסוד חזק לכל ממשלת ישראל היה להכריח את האדם למעשים בלבד ולשדל אותו להגות בהם. (משה מנדלסון, ירושלם, ווין, תרל”ב, עמ' 73-72, מצוטט אצל ילקוט הדעות והמדות, עורך חיים יהודה רות, עמ' רע"ד)

אין לנו ראשי ועקרי האמונה כבכל אמונות הגויים. הישראלי לא ישבע על דבר עיקרי דתו, וזרה לנו גם מהות שבועות האמונה, עד כי לפי חקי תורתנו שבועות כאלה אסורות הנה. (משה מנדלסון, ירושלם, ווין, תרל”ב, עמ' 58-54, מצוטט אצל ילקוט הדעות והמדות, עורך חיים יהודה רות, עמ' רע"א)

המצוות והתורות האלה הודיע אלהים ע"י אומר ודברי, בכתב ובמכתב. אפס לא כלן כתבו ורק ההכרחיות שבהן, וגם אלה לא יבינן כל איש, ולא כל הרוצה ידע את תוכן ומחשבותן הפנימית. ע"כ בא עליהן הבאור בתורה שבע"פ, המגדירה, המסייגה, המרחיבה והמבארת את כל הכתוב. ובלעדה לא הבין גם הדור ההוא על-נכון את תורת אלהים, ואף כי אנחנו, הואיל והמלות וציוני הכתב נשתנו מאד ולא יעמדו על עמדם גם דור אחד. (משה מנדלסון, ירושלם, ווין, תרל”ב, עמ' 80-78, מצוטט אצל ילקוט הדעות והמדות, עורך חיים יהודה רות, עמ' רע"ז)

כל תכלית וחפץ המצוות, הכתובות ואשר לא כתובות, בהיותן רק מצוות מעשיות, היה לסבב את האושר הכלל ואושר הפרט. והנה תכנית וחבור כל אלה המצוות, השמעיות או המעשיות, הוא בעינינו ככתב ומכתב אשר היתה לו הוראה מיוחדת ותכונה מסוגלת לנהל את שכל האדם הדורש אל נאות האמתות האלהיות, אם נצחיות, אם מקובלות, אשר עליהן תשען אמונת העם בחר בו יה. המצוות המעשיות היו הקשר אשר חברו בו הפעולה עם ההתבוננות, תהלוכות החיים עם החקירה, ותכליתן לסבב, בין המורה והמקשיב לקולו, בין מבקש התורה ומלמדה, אהבה וחברה, ידידות ורעות, לעורר את האדם כי יתבונן על מעשי רעהו וישקיף עליהם בעין חודרת, לעשותם, אם טובים המה בעיני אלהים ואדם, ולמאסם, אם רעים וחטאים המה. (משה מנדלסון, ירושלם, ווין, תרל”ב, עמ' 80-78, מצוטט אצל ילקוט הדעות והמדות, עורך חיים יהודה רות, עמ' רע"ז)

כי לכך נוצרנו, להשלים את שכלנו, וכל המרבה להשכיל הרי זה משובח, ולפי שכלו האדם מושגח, ואחר השכל נמשכת ההשגחה [מורה נבוכים, חלק ג', פרקים י"ז, י"ח], ולפי רוב השכל כן תרבה ההצלחה, ובברכה מה הוא אומר, ויהי דוד בכל דרכיו משכיל וה' עמו [הלכות דעות, פרק ח']. זו היא החכמה האנושית אשר ירשנו אותה מחכמי אתונא [אתונה], ואני קראתי שמה אטיציזמוס [=חכמת אטיקה, והיא המחוז שבו נמצאה העיר אתונה]. ומי יודע אם גם אני לא הייתי נפתה אחריה, לולא הפגעים אשר עברו על ראשי. המה הראוני באצבע כי שוא חכמת אדם, ובטחוננו בשכלנו להצליח את דרכינו משענת קנה רצוץ הוא, ולא נשאר לנו תקוה טובה זולתי בתענוג מעשה הטוב והחסד והאהבה, כי הנאת בקשת טובת רענו, ותענוג אהבת זולתנו, אין דבר שיחטפם מידנו. (שמואל דוד לוצאטו, יסודי התורה, הקדמה ראשונה ושניה, הוצאת גרעבער, 1880, עמ' 9-8, 14-11, מצוטט אצל ילקוט הדעות והמדות, עורך חיים יהודה רות, עמ' ש"ב)

ואז, מדי הגותי בספר התורה ובכל ספרי ירושת קהלת יעקב, ראיתי כי כלם אבן פנתם לחזק בלב האדם מדת החמלה והאהבה, ולהרחיק הבטחון בכחנו ועוצם ידינו, ולתלות בטחוננו בהשגחת האל הנמשכת לא אחר התבונה אלא אחר הצדקה והחסד ותמימות הלב. זאת היא החמה האלהית, ראשה בדברי משה, וסופה בדברי רש"י ותלמידיו, על-כן קראתי שמה יודאיזמוס... (שמואל דוד לוצאטו, יסודי התורה, הקדמה ראשונה ושניה, הוצאת גרעבער, 1880, עמ' 9-8, 14-11, מצוטט אצל ילקוט הדעות והמדות, עורך חיים יהודה רות, עמ' ש"ב)

בין כל הסימנים שנסתמנו בהם דברי ימי ישראל אין אתה מוצא סימן מובהק מזה, שמעולם, ואף בשעות מצוקה וצרה, לא קבע בישראל ההבדל בין העשיר והעני הבדל בין בערות והשכלה. (הרמן כהן, כתבים על היהדות, ירושלם, תרצ"ה, עמ' 23-7, מצוטט אצל ילקוט הדעות והמדות, עורך חיים יהודה רות, עמ' ש"ח)

מעולם שנואה היתה הבערות בישראל. (הרמן כהן, כתבים על היהדות, ירושלם, תרצ"ה, עמ' 23-7, מצוטט אצל ילקוט הדעות והמדות, עורך חיים יהודה רות, עמ' ש"ח)

אשר לתורות ואמיתות נצחיות אין אני יודע שום נימוקים משכנעים זולת נימוקי-תבונה. היהדות מצווה להאמין באמיתות היסטוריות, בעובדות, שעליהן מתבססת סמכותם של חוקי הפולחן הפוזיטיביים שלנו. בקיומו ובסמכותו של המחוקק העליון יש להכיר באמצעות התבונה, שבה אין מקום - הן לפי עקרונות היהדות והן לפי ערונותי - לא להתגלות ולא לאמונה. היהדות איננה בחזקת דת שהתגלתה, אלא בחזקת חוקה שהתגלתה. (משה מנדלסון, מועדי שחר, עמ' 305, מצוטט אצל ויכוחי שפינוזה באספקלריה יהודית מאת מנחם דורמן, עמ' 71)

המחבר [משה מנדלסון]... הוא באמת יהודי, איש כבן עשרים שנה, שהגיע בלא שום הדרכה ליכולת רבה בשפות, במאתימאטיקה, בפילוסופיה, בפואטיקה. אני מצפה לכך כי ינחיל כבוד לאומתו, אם בני דתו יניחו לו להגיע לידי בשלות, הגם שלעולם נוהגים היו כלפי אנשים כמוהו ברוח אומללה של רדיפות. יושרו ורוחו הפילוסופית מביאים אותי לראות בו מראש שפינוזה שני, אשר לשוויון עמו לא תחסרנה לו אלא שגיאותיו של הראשון. (גוטהולד אפרים לסינג, מכתב ליוהאן דוד מיכאליס, מצוטט אצל ויכוחי שפינוזה באספקלריה יהודית מאת מנחם דורמן, עמ' 72)

חכמי התלמוד שלנו [אשר בוודאי הביעו לעתים מחשבות אשר אפלטון יכול היה להתכבד בהן] אומרים: 'למידי חכמים אין להם מנוחה לא בעולם הזה ולא בעולם הבא'. (שלמה מימון, ביקורת הביקורת הקאנטיאנית, מצוטט אצל ויכוחי שפינוזה באספקלריה יהודית מאת מנחם דורמן, עמ' 86)

זקוק דורנו [דור מחציתה הראשונה של המאה הי"ט] ל"ידיעת יסודות דתנו", לרבות הבנת אופיה למען יוכלו בתי-דין שבכל דור ודור לתקן ולהחליף כפי צורך המקום והזמן". אפס, בא הרמב"ם וגזר בפרץ, אולי כבר נשכחו ונאבדו המשנה והתלמוד, והרי אנו ובנינו ובני בנינו משועבדים היינו להרמב"ם ולאריסטו, בלי שנוכל לחקור חר מקור הדברים ולדעת העניינים על אמיתתם. ואמרתי "ולאריסטו", כי כמה עניינים יש במשנה תורה שאינם לקוחים מדרי רז"ל, אלא מדברי אריסטו ומפרשיו הערביים, כגון בהלכות יסודי תורה והלכות דעות. (שמואל דוד לוצאטו, מחקרי היהדות, כרך א', פרק ב', עמ' 165, מצוטט אצל ויכוחי שפינוזה באספקלריה יהודית מאת מנחם דורמן, עמ' 117)

ביטחון ישראל הוא ציווי מוסרי לכל העמים החופשיים. (הנרי קיסינג'ר, לפרוטוקול: הצהרות נבחרות 1977-1980, ויידנפלד וניקולסון, 1981)

אם אתה מאמין שהכוונה האמיתית שלהם היא להרוג אותך, זה לא מופרך להאמין שהם ישקרו לך. [בהקשר של ספקות לגבי כנות אש"ף ברמז בדבר הכרה בישראל] (הנרי קיסינג'ר, טיים, 26 בדצמבר 1988)

עלי נגזר לגייס את כל כשרונותיי לשם תיווך בין אוצרות הרוח העתיקים של העם היהודי לבין כל שבטי הצברים ויהודי התפוצות של ימינו - האינטלקטואל, החייל, החקלאי, איש התקשורת, איש המחשב, ואפילו, בלי למצמץ, לחרוץ שריטה של זהות ולהשאיר מכווה של תזכורת גם בנשמתו האבודה של פוליטיקאי ריקן או של גביר מדושן. (עדין אבן ישראל, אני מנסה להיות צינור בן 3000 שנה מאת יונדב קפלון, הארץ, 14.8.2020)

אני מהרהר לא פעם בהבדל מעניין בין רבי ישראל בעל שם טוב, מחולל החסידות, לבין הגאון מווילנה. הראשון לא כתב מימיו כמעט דבר, אך לעומת זאת דיבר ודיבר עם המוני בית ישראל, גדולים כקטנים, לאורך כל חייו. הגאון מווילנה התבודד רוב ימיו וכתב אינסוף פירושים מדהימים בעומקם ובחריפותם על כל מקצועות התורה, על הנגלה ועל הנסתר כאחד. והנה, ממרחק הזמן, מי משניהם הטביע חותם עצום על חיי העם, עד וכולל המהפכה הציונית של המאה האחרונה ועד וכולל המהפכה המודרנית והפוסט-מודרנית, ומי נשכח והפך לבלתי רלוונטי. (עדין אבן ישראל, אני מנסה להיות צינור בן 3000 שנה מאת יונדב קפלון, הארץ, 14.8.2020)

וראיתי שם [בארץ ישראל] שלושה פלאים: ים שלא טובעים בו, מקדש שאין בו צלם, ויום בשבוע שלא עובדים בו. (פליניוס הזקן)

אמר ישראל אני דמהימן [האומר "ישראל אני" - נאמן]. (רבנו תם, תלמוד בבלי, יבמות מ"ז ע"א, תוספות, ד"ה במוחזק)

יושב הייתי מחוץ לכל המחנות... ואין לי דוגמא, ואין לי שייכות מוחלטת, ולמדתי לחיות עם הספקות והתהיות והחששות, למידה מתוך יאוש קר, ומקנא אני בכל אלה שהוודאי נר לרגלם ומורה דרך לנתיבתם. (יעקב וינרוט, נאום המחתרת, מצוטט אצל אחים יקרים מאת חגי סגל, עמ' 263)

מדינת ישראל של היום היא בורגנית ונרגנת. ההמנון שלה הוא ההמנון של מכבי תל-אביב, ועשרות אלפי איש מכריעים מדי שבת בשאלה התאולוגית אם יש אלוקים או מי היא אימו של השופט לפי התוצאה אם הפנדל נכנס, והשאיפה הגדולה היא טלוויזיה צבעונית ווידאו. (יעקב וינרוט, נאום המחתרת, מצוטט אצל אחים יקרים מאת חגי סגל, עמ' 266)

העברים עשו למען התרבות יותר מכל אומה אחרת... הם העניקו את הדת לשלושה רבעים מהעולם והשפיעו על התפתחות האנושות יותר מכל אומה אחרת, עתיקה או מודרנית. (ג'ון אדמס)

נפישי גמלי סבי דטעיני משכי דהוגני [הרבה גמלים זקנים שטעונים עורות גמלים יונקין שמתו]. (תלמוד בבלי, סנהדרין נ"ב ע"א)

הרבה סייחין מתו ועשו בעורותיהם שטוחין [שטיחים] על גבי אמותיהן. (תנחומא, ויקרא ט"ז, אחרי-מות סימן ו')

מי שאינו אוהב חרוזים יש לו נשמה כבדה ויבשה. (וולטר, מכתבים פילוסופיים)

כל מדע תחילתו פילוסופיה וחתימתו אומנות. (ויל דיוראנט, גדולי ההוגים, עמ' 2)

הטבע אינו אלוהים, שהאדם אינו מכונה ושהשערה אינה עובדה. והיה נוכח לדעת, שבכל מקום שאתה חושב שנאמר דבר-מה בניגוד לעקרונות אלה, לא הבינות אותי הבנה נכונה. (דני דידרו, מצוטט אצל תולדות הפילוסופיה החדשה מאת שמואל הוגו ברגמן, עמ' 445)

שירה היא מה שנאבד בתרגום. (רוברט פרוסט)

הובס: כבר יש לך רעיון לסיפור שלך?
קלווין: יצירתיות זה לא משהו שאתה פותח כמו ברז. אתה צריך להיות במצב רוח מתאים.
הובס: באיזה מצב רוח?
קלווין: בפאניקה של הרגע האחרון. (קלווין והובס מאת ביל ווטרטון)

המילים מתעופפות, אך הכתובים נשארים. (פתגם רומאי)

הכמות הופכת לאיכות. (גיאורג פרידריך הגל)

מהי החכמה הגדולה ביותר? העת. מהו הדבר החזק ביותר? ההכרח. (תאלס)

אם יאמרו לך זקנים סתור וילדים בנה סתור ואל תבנה מפני שסתירת זקנים בנין ובנין נערים סתירה. (תלמוד בבלי, מגילה ל"א ע"ב)

לילה – רשות למחבלים. (רש"י, פירוש על שמות י"ב, ד"ה ואתם לא תצאו)

כי הא דיוסף בריה דר' יהושע חלש אינגיד א"ל אבוה מאי חזית א"ל עולם הפוך ראיתי עליונים למטה ותחתונים למעלה א"ל עולם ברור ראית ואנן היכי חזיתינן [א"ל] כי היכי דחשבינן הכא חשבינן התם [רב יוסף בנו של ר' יהושע בן-לוי חלה ופרחה נשמתו. כשחזר אמר לו אביו: מה ראית? אמר לו: עולם הפוך ראיתי – עליונים למטה ותחתונים למעלה. אמר לו: בני, עולם ברור ראית. ואנו היאך ראיתנו שם? אמר לו: כשם שאנו חשובים כאן כך אנו חשובים שם]. (תלמוד בבלי, בבא-בתרא, י' ע"ב)

לא חשוב כמה רע עוד יהיה, חייבים להמשיך לחיות גם אם זה יהרוג אותנו. (שלום-עליכם)

אם תרצה להשיג את האין-סוף, לך-נא בתוך הסופי בכל הכיוונים! (יוהאן וולפגנג פון גתה, מצוטט אצל האם עוד יהודים אנחנו, עקיבא ארנסט סימון, עמ' 108)

אני אומר לך דברים של טעם ואתה אומר לי מן השמים ירחמו. (תלמוד בבלי, עבודה זרה י"ח ע"א)

אני מביא לכם ראייה מן התורה ואתם מביאין לי ראייה מן השוטים. (תלמוד בבלי, נדה, ל' ע"ב)

[האינטואיציה:] אי אפשר להתעלם ממנה ואי אפשר להסביר אותה (אגתה כריסטי, על האינטואיציה, מצוטט אצל החיים כמשחק שחמט מאת גארי קספרוב, עמ' 188)

נסיון איננו מה שקורה לאדם; הוא מה שהאדם עושה עם מה שקורה לו. (אלדוס הכסלי, מצוטט אצל החיים כמשחק שחמט מאת גארי קספרוב, עמ' 188)

פסוק בזמנו כנהמא [לחם] בשעת רעבא. (כלה רבתי, א', הלכה ד', גמרא)

אין הקב"ה מקפח אפילו שכר שיחה נאה. (תלמוד בבלי, נזיר כ"ג ע"ב וגם הוריות י' ע"ב)

יהא חלקי ממי שחושדין אותו ואין בו. (תלמוד בבלי, שבת קי"ח ע"ב)

גנאי הוא לארי שיהא בוכה לפני שועל. (מדרש תנא דבי אליהו רבה, י"ז, א' וגם ל', ד')

צער גדול הוא גם מנוחה גדולה. הנך חזק אחריו יותר מאשר לפניו. (אלכסנדר דימא, מצוטט בדברים בשם אומרם מאת ב. יואלי וא. אבי-יעל, עמ' 137)

שתיתם את היין החזירו את הקנקן למקומו. (מדרש ילקוט שמעוני על נ"ך ל"ה)

אם עלתה בלבו ובמוחו של אדם תכנית לחיבור גדול, שוב אין דבר שיעמוד בפניה, כל המחשבות נדחות והולכות מפניה, ובינתיים מתקפח האדם בשביל מנעמי החיים עצמם. כמה גדולה ההתאמצות של כוחות הרוח ומה רב השימוש בהם לסידורו ולהשלמתו בלבד של דבר גדול שלם, וכמה כוחות דרושים ולכמה שלווה בחיים שאין עמה הפרעה כלשהי זקוק אדם כדי להביעו אחר כך כהלכה בחטיבה אחת. תפס אדם מרובה כזה ולא תפס, היינו שפגם בשלימותו של דבר, של שוב כל העמל לבטלה יצא. ועוד: לא השתלט אדם בכולו על חלקיו הנפרדים של חיבור מקיף כזה, שוב נתקפחה השלימות ולקתה כמה ליקויים, והבריות פותחים בינויי-גינויים. ובמקום השכר והשמחה על כל העמל הרב ומסירות הנפש יבואו על המשורר רק מורת-רוח ושיתוק הכוחות. כנגד זה תפס המשורר יום-יום את ההווה, ושקוד תמיד כשרוחו רעננה עליו על עולת היום, מובטח לו שיעשה משהו נאה וטוב לעולם, ואם פעם לא יהא דבר עולה בידו, לא נתקפח במאומה. (יוהאן וולפגנג פון גתה, שיחות גיתה עם אקרמן, עמ' 25)

המאניירה לעולם בהולה היא להיפטר מן הדבר, ואין היא נהנית מעצם העבודה. ואילו הכשרון הגדול של ממש, הכשרון האמיתי, רואה את אושרו הנעלה בעשייתו של הדבר, בהוצאתו אל הפועל. רואוס לא ייעף ולא ייגע בתיאור שערותיהם וצמרם של כבשיו ועזיו, ואדם מרגיש בפרטי הפרטים המרובים, שהוא נהנה הנאה עליונה וטהורה בשעת העבודה ולא חשב כלל על גמירתה. כשרונות נמוכים מהם אין דעתם מתקררת באמנות באשר היא אמנות. בשעת העבודה אין עינם אלא לבצעם, שעתיד לבוא מתוך העבודה המוגמרת. וכל הנותן את דעתו על מטרון חולי-החולין ועל מגמותיהן, לא יוצא לעולם ידו דבר גדול ומתוקן. (יוהאן וולפגנג פון גתה, שיחות גיתה עם אקרמן, עמ' 38)

צרת-המדינה, שאין איש רוצה לחיות וליהנות מן החיים, אלא כל אדם רוצה בשררה, וצרת-האמנות, שאין אישר רוצה לשמוח ביצירות שנוצרו, אלא כל אחד מתאווה ליצור בעצמו. (יוהאן וולפגנג פון גתה, שיחות גיתה עם אקרמן, עמ' 63)

אלמלי היה בידי לומר מה לקחתי מקודמי הגדולים ומבני-דורי, שוב לא היה משתייר הרבה. (יוהאן וולפגנג פון גתה, שיחות גיתה עם אקרמן, עמ' 67)

כיוצא בזה יכול אתה לחקור ולדרוש מאדם מפוטם כהלכה אחרי השוורים, הכבשים והחזירים שאכל ונתנו לו מכוחם, אמנם מביאים אנו אתנו לעולם כשרים והכשרות, אבל התפתחותנו באה בזכותן של אלפי השפעות השופעות אלינו מעולם רחב-ידיים, שממנו אנו נוטלים את שביכולתנו ליטול ואת היא לנו. (יוהאן וולפגנג פון גתה, שיחות גיתה עם אקרמן, עמ' 81)

צריך לנהוג בטבע במתינות ובסלחנות, כדי שיהיה בידינו לקנות דעת כלשהי עליו. (יוהאן וולפגנג פון גתה, שיחות גיתה עם אקרמן, עמ' 78)

התועלת הגדולה ביותר בכל ספר היא שהוא מלהיב את הקורא לפעולה עצמית. (תומאס קארלייל)

מי שנתון לתקופתו בלבד מעריץ דברי הבל וטיפשות. (תומאס קארלייל)

שנינות היא חוצפה מחונכת. (אריסטו, מצוטט אצל סוקרטס וקסנטיפה בירח דבש מאת אדיר כהן, עמ' 75)

אפשר שהננו ביקום כאותם כלבים וחתולים בספריותינו, שרואים את הספרים ושומעים את השיחה, אך אין להם גם שמץ מושג על מובנו של כל זה. (ויליאם ג'יימס, יקום פלורליסטי, עמ' 309, מצוטט אצל שפינוזה מאת חיים יהודה רות, עמ' 59)

להאמין בעצמך זה קסם, אם אתה יכול לעשות את זה, אתה יכול לעשות כל דבר. (יוהאן וולפגנג פון גתה)

חיים מבודדים ושקטים בכפר עם אפשרות להועיל לאנשים שקל לעזור להם, ושאינם רגילים שמישהו עושה דברים עבורם; ועבודה שיש לקוות שיש בה תועלת כלשהי; ומנוחה, טבע, ספרים, מוזיקה, אהבת הזולת – כך אני מגדיר את האושר. (לב ניקולאייביץ טולסטוי, מצוטט אצל מועדון ה-5 בבוקר מאת רובין שארמה, עמ' 158)

נשמות גדולות תמיד נתקלו בהתנגדות אלימה מצד המוחות הנחותים. המוח הנחות אינו מסוגל להבין אדם שמסרב להתכופף בעיוורון מול דעות קדומות מקובלות ובוחר במקום זאת להביע את דעותיו באומץ ובכנות. (אלברט איינשטיין, מצוטט אצל מועדון ה-5 בבוקר מאת רובין שארמה, עמ' 174)

אל תדברו על מחוננות, על כישרון מולד! יכולים אנו למנות אישים גדולים מכל התחומים שלא היו כלל מחוננים. הם הפכו לגדולים, הפכו ל"גאונים" [כפי שאומרים] בעזרת תכונות שמעטים מאד היו גאים בהן: בכולם הייתה רצינות של אמן שלומד לראשונה להרכיב את החלקים בצורה נאותה לפני שהוא מעז ליצור את המכלול הגדול. הם מצאו לעצמם זמן לכך, מכיוון שנהנו יותר מעשיית הדברים הקטנים והמשניים מאשר מסנוורו של הדבר הגדול. (פרידריך ניטשה, אנושי, אנושי מידי, מצוטט אצל מועדון ה-5 בבוקר מאת רובין שארמה, עמ' 186)

כדי להגיע להישג בר קיימא, דרושות בהכרח שנים של חניכה ויחס מזלזל מצד רוב החברה. (ג'רלד סייקס, מצוטט אצל מועדון ה-5 בבוקר מאת רובין שארמה, עמ' 211)

אם היית יודע כמה עבודה הושקעה בזה, לא היית אומר שזה גאוני (מיכאלאנג'לו, מצוטט אצל מועדון ה-5 בבוקר מאת רובין שארמה, עמ' 256)

כל היפה קשה באמת. (אנונימי, משל זה מצוטט במדינה מאת אפלטון, ספר ו' פרק י"א d, עמ' 188)

העייפות והשינה צוררות הן ללמודים. (אפלטון, המדינה, ספר ז', פרק ט"ז, עמ' 228)

שפה היא דיאלקט עם צבא וצי. (מקס ויינריך)

מרמה והונאה חרדות מחקירה; האמת מזמינה אותה. (סמואל ג'ונסון)

כמו ששלום הוא מטרת המלחמה, כך המנוחה היא מטרתו הסופית של הפעלתן. (סמואל ג'ונסון)

שאפתי שלא לצחוק על מעשי אדם, לא לבכות אותם, לא לשנוא אותם, אלא להבינם. (ברוך שפינוזה, מצוטט המין האנושי מאת רוטחר ברחמן, עמ' 219)

Ut externus alieno non sit hominis vice 
איש נוכרי אינו כאדם בעיני האדם. (אוגוסטינוס, פירוש על עיר האלוהים, XIX, 7 מצטט את המלומד הספרדי חואן לואיס ויווס את פליניוס הזקן VII, i, מצוטט אצל המסות מאת מישל דה מונטן כרך א', עמ' 61)

המהות באה לידי ביטוי בדקדוק (לודוויג ויטגנשטיין, חקירות פילוסופיות, עמ' 151, מצוטט אצל משמעות החיים מאת טרי איגלטון, עמ' 123)

שום מעשה חסד, קטן ככל שיהיה, איננו בזבוז. (איזופוס)

Adeo pavor etiam auxilia formidat 
פחד כה גדול הופך גם עזרה לאיום. (קווינטוס קורטיוס,III, xi, מצוטט אצל המסות מאת מישל דה מונטן כרך א', עמ' 108)

מי שפוחדים לאבד את רכושם, לגלות מארצם, להיות לעבדים, חיים בחרדה מתמדת: הם אינם מסוגלים עוד לשתות, לאכול, לישון. ואילו העניים, הגולים, העבדים, חיים על פי הרוב בשמחה כשאר האדם. (מישל דה מונטן, המסות כרך א', עמ' 109)

חוקי המצפון, שאנו טוענים כי נולדו מן הטבע, נולדים מן ההרגל; כל אדם המכבד את הדעות ואת המנהגים המוסכמים והמקובלים בסביבתו אינו יכול לחרוג מהם ללא חרטה ואף לא ליישמם בלא קורת רוח. (מישל דה מונטן, המסות כרך א', עמ' 152)

נאה לאדם לציית לחוקים הרווחים בארצו. (פתגם יווני, מצוטט אצל המסות כרך א' מאת מישל דה מונטן, עמ' 155)

Habita fides ipsam plerumque fidem obligat.
האמון שאנו נותנים בזולתנו קונה לנו על-פי הרוב את אמונו. (טיטוס ליוויוס, XXII, xxii, מצוטט אצל המסות מאת מישל דה מונטן כרך א', עמ' 167)

מה התועלת בידע אם הבינה חסרה? (סטוביוס, Senteniae, III, מצוטט אצל המסות מאת מישל דה מונטן כרך א', עמ' 179)

מכשירים אותנו לא לחיים אלא לבית הספר. (סנקה, איגרות מוסר, CVI, 12, מצוטט אצל המסות מאת מישל דה מונטן כרך א', עמ' 179)

Obest plerumque iis qui discere volunt auctoritas eorum qui docent.
לרוב, סמכותם של המלמדים מזיקה למי שמבקשים ללמוד. (מרקוס טוליוס קיקרו, על טבע האלים, I, v, 10, מצוטט אצל המסות מאת מישל דה מונטן כרך א', עמ' 189)

ההתמדה, האמונה והכנות הן-הן הפילוסופיה האמיתית וכל יתר המדעים, שתכליתם שונה מזאת, אינם אלא איפור. (אפלטון, מצוטט אצל המסות מאת מישל דה מונטן כרך א', עמ' 192)

על שלושה דברים העולם נהרס: על ידי המחשבה הצינית המסורתית של הפוליטיקאים, על-ידי הטמטום של ההמונים ועל-ידי ההתחמקות מן האחריות של המדענים. (מקס בורן, מצוטט אצל רוח ונפש מאת יוסף שכטר, עמ' 60)

חשוב מאד להסביר לאדם בזממנו שידע שהמשמעות הפנימית של החיים היא עיקר בחיים, כדי שלא יתפתה לחשוב שהעיקר הוא במדעים, בטכניקה, בקריירה וברמת החיים. (יוסף שכטר, רוח ונפש, עמ' 65)

המטרה של פרויד היתה להבריא את האדם ולעשותו מותאם למציאות, שיהיה מסוגל לתפקד בחברה, לעבוד ולהנות מן החיים, אך העיקר חסר כאן, והוא, שיהיה מסוגל לשמוח בצד החיובי הקיים בקרבו והעשוי להקנות תוכן של ממש לחייו. (יוסף שכטר, רוח ונפש, עמ' 145)

כשאדם רוצה בהתבודדות צריך שיהיה עמו עוד חבר אחד, כי אדם אחד הנמצא בהתבודדות הוא בסכנה, ועל-כן מוטב שיהיו שניים בחדר אחד וכל אחד יתבודד בעצמו. לפעמים יכול  אדם להתבודד גם בבית שיש שם בני-אדם. (הבעש"ט, צוואת הריב"ש, מצוטט אצל רוח ונפש מאת יוסף שכטר, עמ' 200)

ההתנגשות בין "מה שיש" לבין "מה שצריך להיות" יוצרת אי-סדר פנימי, ואם מתבוננים כראוי במה שיש [אם אני מבין שאני חמדן, שאני כעסן, שאני קנאי] ואין שמים לב למה שצריך להיות, אז עצם ההבנה מביא לסדר פנימי. (יוסף שכטר, רוח ונפש, עמ' 296)

החידוש שבדברים, ולא גודלם, הוא המניע אותנו לרדת לחקרם. (מישל דה מונטן, המסות כרך א', עמ' 224)

ברגע של מחויבות היקום כולו מצטרף לעזור לך. (יוהאן וולפגנג פון גתה)

אל לנו לבקש שהכל ייעשה לפי רצוננו, אלא שייעשה לפי התבונה. (מישל דה מונטן, המסות כרך א', עמ' 382)

אין מדע אלא אם יש מתמטיקה, ומדת המדעיות שבמדע מן המדעים כמדת המתמטיקה שבו. (עמנואל קאנט, מצוטט אצל מורה דרך בפילוסופיה יוונית מאת חיים יהודה רות, עמ' 38)

במסגרת האסונות הכללים של האנושות, מותו של הפרט, ויהי נאצל ככל שיהיה, חורבן בנין, מפורסם ככל שיהיה, נשכחים בהיסח דעת. (אדוארד גיבון, שקיעתה ונפילתה של האימפריה הרומאית, פרק ה' – הקיסרים דקיוס, גלוס, אמילינוס, ולרין, וגליינוס – התפרצות כללית של הברברים – שלושה העריצים – שלטונם ונצחונותיהם של קלודיוס ואורלין – הפוגת שלם אחרי מותו של אורלין – שלטונם של טקיטוס, פרובוס, קרוס ובניו של קרוס [פרקים י'-י"ב של המקור], עמ' 124)

אני רוצה לומר לך, יש לי בבית ספר של רוברט נוזיק [פילוסוף הימין הליברלי], ואני חשבתי שאת נוזיק יותר לא ילמדו באוניברסיטאות, חשבתי שנוזיק ייעלם. זה אדם שהזכות הקדושה ביותר שלו היא זכות הקניין, אדם שכופר בכל מדינת הרווחה. ויש לי בן שחזר מקיימברידג' וראיתי אותו מעלעל בספר הזה. אמרתי לו: שמוליק, תדע לך, את הספר הזה אני מחזיק בבית כדי להגיד לך שאת הספר הזה לא תקרא! ואם אתה קורא אותו, אז כשאתה גומר לקרוא אותו תגיד: שקץ תשקצנו, תעב תתעבנו. כי זה ספר נורא. ספר נורא! (יעקב וינרוט, ראיון דה מרקר 30.4.2008, www.themarker.com/law/1.412508)

...שאחת התופעות של הפוסט-מודרניזם זו התפוגגות המדינה. העידן הפוסט-מודרני הכריז על קץ האידיאולוגיה. זהו עידן שאינו מאמין בתבונה אוניוורסלית, באמת אובייקטיווית שאינה קונוונציונלית. אין תרבות תבונית אחידה בעלת מבנה היררכי, אין מקום לדבר על ערכים אוניוורסליים, אין תהליך של קדמה או גאולה. אפילו השפה אינה מייצגת של המציאות כפי שהיא מתיימרת להיות, אלא היא מכוננת אותה. העידן הזה אומר במפורש את מה שאמר פוקו באחת מהרצאותיו, כי המורשת המעיקה ביותר של המאה ה-19 שיש להיפטר ממנה היא ההומניזם. (יעקב וינרוט, ראיון דה מרקר 30.4.2008, www.themarker.com/law/1.412508)

אם האדם בשלב של המודרנה הכתיר עצמו כמלך מלכי המלכים במקום האל, הרי שהיום האדם נופץ. אין סובייקט העומד בפני עצמו המסוגל להיות שלם במהותו ומספיק במציאותו. במצב של ריק והתמוססות כל אידיאולוגיה שיוצגה על ידי מדינה וריבון, נכנס לתמונה הכוח האמיתי והוא אלוהי הממון. מה שקרה, במלים פשוטות, הוא שהכסף החליף את האל והיחסים האמיתיים המתקיימים בעולם הם יחסי צרכן-יצרן-מוצר. השפה היחידה שמאחדת היום את העולם היא שפת הגרפים, וכל דבר שאינו נכנס לגרף הוא פשוט לא רלוונטי. אל הממון הזה, גם אם אינו אל משעבד גלוי שמגרה מהפכות או התקוממויות, הוא בעל כוח מרדים, פסיכדלי ממש, שהרי הוא אינו דורש ממך כלום כי אם את הנפש. (יעקב וינרוט, ראיון דה מרקר 30.4.2008, www.themarker.com/law/1.412508)

המשפט הוא האמת של הטרגדיה והטרגדיה של האמת. (יעקב וינרוט, ראיון דה מרקר 30.4.2008, www.themarker.com/law/1.412508)

המשפט לא יכול לחולל שום מפנים אמיתיים, הוא לא יכול לעשות כלום. מה שמחולל באמת תפניות זה חינוך וחינוך ועוד פעם חינוך. אם מורה יקבל 5,000 שקל ומנהל בנק ימשיך לקבל את מה שהוא מקבל היום, אנחנו לא נקבל חברה, לא נקבל שום דבר. מורה זה אדם שמגדל את הדור הבא, ומה אנחנו משלמים לו? פרוטות. וכשהמסכנים האלה שובתים אז באים מנהלי המשברים, שכל החוכמה שלהם היא איך לשבור את השביתה הזאת. שברו את השביתה, אבל שברת גם את כוח ההוראה בישראל, אז מה עשית פה? אם אין לך חינוך אתה נמצא בתוך ריק, והמשפט לא יכול להיות שום דבר חוץ ממסווה ואחיזת עיניים. כלום. לכן אני לא מאמין במשפט. (יעקב וינרוט, ראיון דה מרקר 30.4.2008, www.themarker.com/law/1.412508)

מן הרגע שהחברה המאורגנת מעמידה אדם לדין, מסמנת אותו ומתייגת אותו ומכניסה אותו לתוך הכלא המרודד של מושגי המשפט, חייב להיות שם אדם אחד שיעמוד לימינו ויהיה הגלדיאטור שלו. זה הדבר היחיד שמאזן את החברה שמסתערת עליו כדי לתת להמונים את התחושה של צדק וסדר. זה נכון שלפעמים אדם נמצא בדיסוננס בהגנה על נאשם. אין שום ספק שיש מצבים דיסוננטיים. אם אתה לא נמצא במצב דיסוננטי, אתה לא אדם עם מצפון. והדיסוננס הזה מכביד יותר ויותר עם השנים, בוודאי, ככל שהגבול הולך ומתרחק מאיתנו. ככל שהרדידות חודרת גם לעולם המשפט פנימה. וגם עם השנים, פשוט עם השנים. (יעקב וינרוט, ראיון דה מרקר 30.4.2008, www.themarker.com/law/1.412508)

כי אני שייך לגזע הארור של הלא-שייכים. אני נמצא בפינת שום מקום, אף מקום וכל מקום. ואם אתה מכיר את הכתיבה שכתבו פסיכולוגים על הצורך של אדם להיות שייך, אתה מבין איזה כאב זה לא להיות שייך, איזה מחיר. אני לא שייך. זה לא רק מעיק, זה כואב. (יעקב וינרוט, ראיון דה מרקר 30.4.2008, www.themarker.com/law/1.412508)

הפוסט-מודרניזם הוא רוצח שקט. הוא מאכל כל דבר אחר בלי ייסורים. הוא מעניק לך סיפוקים מידיים, עולם דיוניסי הדוניסטי. הוא מבטיח לך עלייה מתמדת ברמת החיים, הוא מציב לך את אשליית ההזדמנות השווה שלפיה כל אחד יכול להשתתף בחגיגת הממון. מה מבקש ממך האל הדיוניסי? הוא לא מבקש ממך כלום מלבד נשמתך, נפשך. הוא הקול המצייץ של השטן. (יעקב וינרוט, ראיון דה מרקר 30.4.2008, www.themarker.com/law/1.412508)

דאגה היא הריבית שמשלמים מבקשי הצרות. (ג'ורג' וושינגטון)

משחק מזל הוא בנה של הקמצנות, אחיה של הדאגה ואביו של הרוע. (ג'ורג' וושינגטון)

Be not glad at the misfortune of another, though he may be your enemy.
אל תשמח על ביש-המזל של אחר, למרות שיתכן שהוא אויבך.  (ג'ורג' וושינגטון)

I hold the maxim no less applicable to public than to private affairs, that honesty is always the best policy.
חביבה עלי אמרה, שהיא רלוונטית לעניינים ציבוריים ופרטיים כאחד, האומרת שכנות היא תמיד המדיניות הטובה ביותר. (ג'ורג' וושינגטון)

It is better to offer no excuse than a bad one.
עדיף לא לתרץ מאשר לתת תירוץ גרוע. (ג'ורג' וושינגטון)

Perseverance and spirit have done wonders in all ages.
התמדה ומרץ עשו פלאים בכל הדורות.  (ג'ורג' וושינגטון)

The harder the conflict, the greater the triumph.
ככל שהקונפליקט קשה יותר, הניצחון גדול יותר.  (ג'ורג' וושינגטון)

I conceive a knowledge of books is the basis upon which other knowledge is to be built.
אני חושב שידע בספרים הוא הבסיס שעליו יש לבנות ידע אחר.  (ג'ורג' וושינגטון)

We should not look back unless it is to derive useful lessons from past errors, and for the purpose of profiting by dearly bought experience.
אל לנו להסתכל אחורה אלא אם כן זה עבור הפקת לקחים מועילים משגיאות העבר, ובמטרה להרוויח מניסיון שנקנה ביוקר. (ג'ורג' וושינגטון)

האמת היא לא תמיד יפה, וגם המלים יפות אינן תמיד האמת. (לאו דזה)

להבה שבוערת בעוצמה כפולה תבער למחצית הזמן. (לאו דזה)

למה שהזחל קורא סוף, שאר העולם קורא פרפר. (לאו דזה)

לשבת בצל ביום יפה ולהתבונן בדשא הוא הבילוי הנעים ביותר. (ג'יין אוסטן)

אין אנו חיים אלא כדי לגלות את היופי. כל השאר הוא חדר המתנה. (ג'ובראן ח'ליל ג'ובראן)

התשוקה היא מחציתם של החיים; האדישות היא מחציתו של המוות. (ג'ובראן ח'ליל ג'ובראן)

אל תאמר 'מצאתי את האמת', אלא אמור, 'מצאתי אמת'. (ג'ובראן ח'ליל ג'ובראן)

יש אומרים: 'גדולה שמחה מצער' ויש אומרים: 'גדול צער משמחה' ואני אומר: 'אין הם ניתנים להפרדה, הם באים יחדיו'. (ג'ובראן ח'ליל ג'ובראן)

הכיצד אאבד את אמונתי בצדק החיים, כאשר אני יודע שחלומות הישנים על נוצות, אינן יפים יותר מחלומות הישנים על רצפה. (ג'ובראן ח'ליל ג'ובראן)

כמו שערך החיים אינו במראיהם החיצוני אלא בעומקם, ערכם של הדברים אינו בקליפה אלא בגרעין, וערכם של בני אדם אינו נמצא על פניהם אלא בלבם. (ג'ובראן ח'ליל ג'ובראן)

כאשר אתה אפוף צער התבונן מחדש בעמקי לבך, ומצאת כי מה שהתאבלת עליו גורם לך שמחה. (ג’ובראן ח’ליל ג’ובראן)

חברך הוא המענה למשאלותיך. (ג’ובראן ח’ליל ג’ובראן)

איש אינו יכול להגיע אל השחר מבלי לעבור דרך הלילה. (ג’ובראן ח’ליל ג’ובראן)

חיי היום-יום שלך הם דתך ומקדשך. (ג’ובראן ח’ליל ג’ובראן)

העצבות היא חומה המתנשאת בין שני גנים. (ג’ובראן ח’ליל ג’ובראן)

השאיפה לחיי נוחות הורגת את תשוקת הנפש. (ג’ובראן ח’ליל ג’ובראן)

כל גבר אוהב שתי נשים: האחת היא יצירה של דמיונו, והאחרת עדיין לא נולדה. (ג’ובראן ח’ליל ג’ובראן)

אנו דומים לאגוזים; צריך לפצח אותנו כדי לגלות מה שבתוכנו. (ג’ובראן ח’ליל ג’ובראן)

אינך נותן דבר כשאתה נותן את רכושך, אך כשאתה נותן את עצמך אתה נותן ממש. (ג’ובראן ח’ליל ג’ובראן)

אתה טוב כל עוד אתה צועד לקראת מטרתך בצעד נועז, אך אינך רע כל עוד אתה הולך לשם אפילו בצליעה. (ג’ובראן ח’ליל ג’ובראן)

אם זולתך יפגע בך תוכל לשכוח את הפגיעה, אך אם אתה תפגע בזולתך, הפגיעה תישאר תמיד בזיכרונך. (ג’ובראן ח’ליל ג’ובראן)

אתה מדבר כאשר אתה חדל לחיות בשלום עם מחשבותיך. (ג’ובראן ח’ליל ג’ובראן)

כל אחד יכול לשמוע, אך הרגישים בלבד יכולים להבין. (ג’ובראן ח’ליל ג’ובראן)

כולנו אסירים, אך חלקינו בכלא עם חלונות ,וחלקינו בלי. (ג’ובראן ח’ליל ג’ובראן)

נדיבות זה לתת יותר משאתה מסוגל, ויהירות זה לקחת פחות משאתה צריך. (ג’ובראן ח’ליל ג’ובראן)

כמה עוור הוא האדם שנותן לך מכיסו כדי לקחת מליבך. (ג’ובראן ח’ליל ג’ובראן)

חשיבות האדם לא נמדדת במה שהוא משיג, אלא במה שהוא שואף להשיג. (ג’ובראן ח’ליל ג’ובראן)

כדי להבין את הלב והמחשבה של אדם, אל תסתכל על מה שהוא כבר השיג, אלא על מה שהוא עוד שואף להשיג. (ג'ובראן ח'ליל ג'ובראן)

המציאות של אדם אחר לא נמצאת במה שהוא חושף בפניך, אלא במה שהוא אינו מסוגל לחשוף בפניך. לפיכך, אם תבין אותו, אל תקשיב למה שהוא אומר, אלא למה שהוא לא אומר. (ג’ובראן ח’ליל ג’ובראן)

יש הנותנים בשמחה, והשמחה שכרם. (ג’ובראן ח’ליל ג’ובראן)

עדינות ואדיבות אינן סימנים של חולשה וייאוש, אלא ביטויים של כוח והחלטיות. (ג’ובראן ח’ליל ג’ובראן)

אם אינך מבין את חברך בכל הנסיבות, לעולם לא תוכל להבינו. (ג’ובראן ח’ליל ג’ובראן)

האדמה היא מולדתי והאנושות היא משפחתי. (ג’ובראן ח’ליל ג’ובראן)

הגיהינום נמצא בלב ריק מכל דבר. (ג’ובראן ח’ליל ג’ובראן)

השנאה היא גופה מתה, מי מכם רוצה להיות קבר? (ג'ובראן ח'ליל ג'ובראן)

יותר קשה מעצב היום, הוא זיכרון שמחת אתמול. (ג’ובראן ח’ליל ג’ובראן)

כל מילותינו פירורים שנפלו משולחן מחשבותינו. (ג’ובראן ח’ליל ג’ובראן)

טוב לתת כשנשאלים, אך טוב יותר לתת מבלי להישאל - לתת מתוך הבנה. (ג’ובראן ח’ליל ג’ובראן)

מי שיכול לשים את אצבעותיו על מה שמבדיל בין טוב לרע, יכול לגעת בקצה גלימתו של אלוה. (ג’ובראן ח’ליל ג’ובראן)

כאשר אתה מתפלל אתה מתעלה כדי לפגוש באויר את אלה המתפללים באותה שעה, ואשר לא תוכל לפוגשם ללא תפילה. (ג’ובראן ח’ליל ג’ובראן)

מחשיבים אותי למשוגע כי אינני מוכן למכור את ימי בכסף, ואני מחשיב אותם למשוגעים כי הם חושבים שימי נמכרים בכסף. (ג'ובראן ח'ליל ג'ובראן)

התקדם, ואף פעם אל תעצור, משום שהתקדמות הכרחית לשלמות. התקדם ואל תחשוש מהקוצים שבדרך, כי הם מוציאים רק דם מקולקל. (ג’ובראן ח’ליל ג’ובראן)

זמר יכול לשיר לך שיר הנשמע בכל מקום, אך הוא אינו יכול לתת לך אוזניים היודעות לשמוע את המקצב ואת הקול. (ג’ובראן ח’ליל ג’ובראן)

במלחמה ברשע, הפרזה היא דבר טוב; מי שמתון בהכרזה על האמת, מציג רק חצי-אמת. את החצי השני הוא מסתיר מתוך חשש לזעמם של האנשים. (ג’ובראן ח’ליל ג’ובראן)

אם אתה מגלה את סודותיך לרוח, אינך צריך להאשים את הרוח על שגילתה אותם לעצים. (ג’ובראן ח’ליל ג’ובראן)

למדתי שתיקה מהדברנים, סובלנות מחסרי-הסובלנות, ואדיבות מחסרי-האדיבות; עם זאת משונה - אני איני מכיר טובה למורים אלה. (ג’ובראן ח’ליל ג’ובראן)

רבים הם הדברים המוזרים והמופלאים, אך אין לך מוזר ומופלא מן האדם. (סופוקלס)

רבים הם פלאי העולם, ואין גדול יותר מאשר האדם. (סופוקלס, אנטיגונה)

היפה הוא מה שאין אנו רוצים לשנות. (סימון וייל)

כסף, מיכון, אלגברה; שלוש מפלצות הציוויליזציה של ימינו. (סימון וייל)

חשוב לזכור שהייתי אדם אבל מה שיותר נורא זה שגם הם היו בני אדם. (בן-ציון תומר)

כשחבורת אנשים צועדת במדרון, האחרון נמצא במקום הכי גבוה. (קונפוציוס)

ללא עקרונות משותפים לא כדאי להיכנס לוויכוחים. (קונפוציוס)

"יצר הקניין", "רדיפת בצע" "עשיית רווחים", רווחי-כף רבים ככל האפשר - כל אלה כשלעצמם אין להם ולא כלום עם קפיטליזם. יצר זה מקנן מאז ומעולם בלבות מלצרים, רופאים, רכבים, אמנים, פרוצות, פקידים רודפי שלמונים, חיילים, שודדים, צלבנים, משחקים בקוביה, קבצנים - ובעצם בלבות כל בני אדם כל בני איש, יחד עשיר ואביון. (מקס ובר, האתיקה הפרוטסטנטית ורוח הקפיטליזם, עמ' 3)

תאוות-קנין ללא מצרים איננה קפיטליזם כהוא-זה, וכל שכן לא "רוחו". אדרבא, קפיטליזם עשוי להיות דוקא בלימתו, ולפחות מיתונו הרציונלי של יצר איראציונלי זה. אכן, קפיטליזם משמעו רדיפה אחר רווח-באמצעות מפעל קבע קפיטליסטי רציונלי, אחר רווח המתחדש ברציפות, אחר רווחיות. ובהכרח הוא כן. בתוך סדר קפיטליסטי רציונלי המקיף את המשק כולו, הרי כל עסק שלא יכוון את פעולתו על פי סיכויי רווחיות נידון לכליה. (מקס ובר, האתיקה הפרוטסטנטית ורוח הקפיטליזם, עמ' 3)

Win futes Gewissen ist ein sanftes Kissen
מצפון זך הוא כר רך. (פתגם גרמני, מצוטט אצל האתיקה הפרוטסטנטית ורוח הקפיטליזם מאת מקס ובר, עמ' 87)

ההיסטוריונים דומים לאנשים חרשים המנסים להשיב לשאלות שלא הצגנו בפניהם. (לב ניקולייביץ' טולסטוי)

אחרי שלושה ימים אדם נלאה מעלמה, מאורח וממזג אוויר רע. (בנג'מין פרנקלין)

רק טיפש מוריש את כספו לרופאו. (בנג'מין פרנקלין)

יין אינו מטביע דאגה, אלא רק משקה אותה וגורם לה שתצמח במסירות. (בנג'מין פרנקלין)

איכר בין שני פרקליטים הוא כמו דג בין שני חתולים. (בנג'מין פרנקלין)

האש מחשלת את הברזל, והברזל מעמיד במבחן את האדם. (כילון איש ספרטה)

אל נא תדבר סרה במתים. (כילון איש ספרטה)

הישמר שלשונך לא תקדים את תבונתך. (כילון איש ספרטה)

להחריש על מה שלא ניתן לומר, ולדעת לשאת באי צדק: הנה הדברים הקשים. (כילון איש ספרטה)

אם אתה בריא וחזק שמור על שלוותך; הזולת יכבדך אם לא תטיל עליו מורא. (כילון איש ספרטה)

למחול לרשעים משמעו להשחיר את פניהם של הטובים. (כילון איש ספרטה)

כל מה שקורה בעתו, הוא טוב. (כילון איש ספרטה)

על החזק להיות גם רחמן, למען יכבדוהו מכבוד ולא מפחד. (כילון איש ספרטה)

למד לסדר את ביתך היטב. (כילון איש ספרטה)

אל תתנו ללשון להשתחרר מדי. (כילון איש ספרטה)

רסן את הכעס. (כילון איש ספרטה)

אל תחשוק את הבלתי אפשרי. (כילון איש ספרטה)

אל תנהג בחיפזון בדרך. (כילון איש ספרטה)

ציית לחוק. (כילון איש ספרטה)

צריך להחליט, לפעול ולשתוק. (בנז'מן קונסטן, יומן אינטימי)

אין בנמצא אדם אומלל יותר מזה שעבורו חוסר החלטיות הוא הרגל. (ויליאם ג'יימס)

למבול לא הייתה הצלחה. האדם שרד. (אנרי בק)

האדם אינו אלא תבנית נוף תפיסותיו, והן המשפיעות על מעשיו ורגשותיו. (לביא סיגמן)

הסגנון הוא האדם עצמו. (ז'ורז'-לואי לקלרק דה בופון)

כל אדם מקבל שני סוגים של חינוך: זה שניתן לו על ידי זולתו, וחשוב הרבה יותר - זה שהוא רוכש בעצמו. (אדוארד גיבון)

כאשר בעולם הזה יש לאדם משהו לומר, הבעיה אינה לומר זאת, אלא לא לומר זאת לעתים יותר מדי קרובות. (ג'ורג' ברנרד שו)

כאשר אדם רוצה להרוג נמר הוא מכנה זאת ספורט. כאשר נמר רוצה להרוג אותו הוא מכנה זאת פראות. (ג'ורג' ברנרד שו)

אדם הוא ביסודו חיה פראית ומפחידה. אנו מכירים אותו אך ורק כשהוא מרוסן ומאולף על ידי מה שאנו מכנים ציוויליזציה. (ארתור שופנהאואר)

האדם נחשב מבחינה ביולוגית לנורא מכל חיות הפרא, ובאמת הוא היצור היחיד המאכל באופן שיטתי את בני מינו עצמו. (ויליאם ג'יימס)

יש אדם היודע את ערכו, יש אדם היודע את מחירו. (יוחנן טברסקי)

החיים אינם בעיה שצריכה לבוא על פתרונה, אלא מציאות שבה צריך להתנסות. (סרן קירקגור)

קיימות שתי דרכים לטעות: האחת - להאמין במה שלא קיים, והאחרת - לסרב להאמין במה שיש. (סרן קירקגור)

את החיים אפשר להבין רק לאחור ולחיות רק קדימה. (סרן קירקגור)

אימא אוהבת מלמדת את הילד ללכת בדד. (סרן קירקגור)

אנשים דורשים חופש דיבור כפיצוי על חופש המחשבה שממנו הם מעדיפים להימנע. (סרן קירקגור)

האלים השתעממו ולכן בראו את האדם, אדם השתעמם ולכן נבראה חוה ומרגע זה נכנס השעמום לעולם וגדל ביחס ישר לגידול האוכלוסייה. האדם השתעמם לבדו, אדם וחוה השתעממו ביחד ואחר כך השתעממו אדם וחוה וקין והבל שעמום משפחתי. לאחר מכן גדלה אוכלוסיית העולם והאומות השתעממו בהמוניהן. כדי לשעשע את עצמן הן הוכו ברעיון לבנות מגדל 'וראשו בשמיים'. רעיון זה משעמם כמו גובהו של המגדל... ואז הן התפזרו בכל העולם, בדיוק כמו בני אדם בימינו המטיילים בחוץ לארץ ונשארים משועממים. (סרן קירקגור)

אין מועקה גדולה יותר לאדם מלשהות במנוחה שלמה, בלי תשוקות, בלי עיסוק, בלי הסחת דעת, בלי שקידה. אז הוא מרגיש את אפסותו, את נעזבותו, את אומללותו, את אי-שלמותו, את תלותו, את חולשתו, את ריקותו. עד מהרה יפרצו ממעמקי נפשו השעמום, הדכדוך, העצב, הצער, הרוגז, הייאוש. (בלז פסקל, הגיגים, פסקה 131)

הרי אוהב אני ללמוד; ואילו השדות והאילנות אינם עשויים ללמד אותי מאומה, - שלא כבני האדם אשר בעיר. (אפלטון, פידרוס, שלוש שיחות על ידידות ואהבה, עמ' 153)

אינני יכול לומר אלא את מה שכבר נאמר: המשוררים שלנו מחקים את הומרוס. (רוברט ברטון, אנטומיה של המלנכוליה)

כל המקומות רחוקים מן השמים במידה שווה. (רוברט ברטון, אנטומיה של המלנכוליה)

אל נא תהיה בודד, ואל נא תתבטל. (רוברט ברטון, אנטומיה של המלנכוליה)

שני דברים אינם סובלים פרסומת: המשטרה והאהבה. (אדואר אריו, רשימות ואמירות)

הטעות יצרה הרבה יותר מאשר האמת. (אדואר אריו, רשימות ואמירות)

בחינוך היסודי אנו חייבים להתחיל בעקרונות האסטרונומיה, כדי לתת לילד מושג על אודות ערכו היחסי של כדור הארץ. (אדואר אריו, רשימות ואמירות)

לכו נא לכל בית מסחר וראו נא עד כמה הדברים היקרים הם חסרי ערך. (דיוגנס מסינופ)

להתבונן בעכבר יכול לרפא אותך מן הקנאה במזלו של הזולת. (דיוגנס מסינופ)

אין מקל עבה דיו שיהיה בו כדי להרחיקני מאדם שממנו אוכל ללמוד משהו. (דיוגנס מסינופ)

החינוך מעניק משמעת לצעירים, ומנחם את הזקנים; הוא עושרם של עניים ותרבותם של עשירים. (דיוגנס מסינופ)

האמנות להיות עבד היא לדעת לשלוט באדוניו. (דיוגנס מסינופ)

יש בכוחה של הפילוסופיה להטות את מוחו של אדם צעיר מן האהבה הגופנית אל האהבה הרוחנית. (דיוגנס מסינופ)

אנו סקרנים יותר לפענח את חלומותינו, מאשר את הדברים שאנו רואים לפני עינינו כשאנו ערים. (דיוגנס מסינופ)

על אדונים לציית לעבדיהם, על חולים- לרופאיהם, ועל נחלים- לגדותיהם. (דיוגנס מסינופ)

עשירים נבערים מדעת כמוהם ככבשים עם גיזת זהב. (דיוגנס מסינופ)

אנשים טובים הם צלמיהם של האלים. (דיוגנס מסינופ)

האומללות הגדולה ביותר היא להיות זקן, עני ובודד. (דיוגנס מסינופ)

ראיתי את המנצח דיוקסיפוס מכניע את כל מתחריו באולימפיה, ושוכב על גבו למבטיה של נערה יפה. (דיוגנס מסינופ)

כאשר מזג האוויר יפה אין זה בכוחם של בני אדם לצפות מראש את הסערה המתרגשת ובאה. (ניקולו מקיאוולי)

יש אנשים, בלי שיתכוונו, והם אבוקה להראות את הדרך. (עמליה כהנא-כרמון, פגישה חצי פגישה)

כל אדם ישר חותם את שמו מתחת לדברים שכתב. (ז'אן-ז'אק רוסו)

מאז הגילוי הראשון של האמנויות הפיצו המלחמה, המסחר והקנאות הדתית את המתנות האלו, שלא תסולאנה בפז, בקרב הפראים בעולם הישן והחדש. הן הועברו ונתפתחו מדור לדור ולעולם לא יאבדו עוד. לפיכך נוכל להיות תמימי מסקנה נעימה כי כל דור בעולם הרבה ועדיין מרבה את העושר החומרי, את האושר, הדעת ואולי את המידה התרומית של מין האדם. (אדוארד גיבון, שקיעתה ונפילתה של האימפריה הרומאית, הערות כלליות על נפילת הקיסרות הרומאית במערב, עמ' 462)

אין דבר קל יותר מאשר לעוות את העבר. (וודרו וילסון)

הסיבה היחידה שאני קורא ספר, היא משום שאיני יכול לראות ולשוחח עם מי שכתב אותו. (וודרו וילסון)

אם עליי לשאת נאום של עשר דקות, אני צריך שבוע כדי להכינו... אם זה נאום של שעה, אני מוכן כבר עכשיו. (וודרו וילסון)

היצמד לנושא והמילים יזרמו מעצמן. (מרקוס פורקיוס קאטו קנסוריוס)

קשה לו לאדם שחי בדור אחד להגן על עצמו בפני דור אחר. (מרקוס פורקיוס קאטו קנסוריוס)

אך כשלעצמי נראה לי, שהתחרות קנאית עם סופרים אחרים בענייני סגנון יש בה משום כיעור ונוקדנות, אך כשהיא נערכת מול יצירות שהן למעלה מכל חיקוי, הריהי כל-כולה מטופשת. (פלוטרכוס, חיי אישים, אנשי יוון, פיריקלס, עמ' 184)

אנשים גדולים, כגון סוקראטיס ואפלאטון והיראקליס, בעלי מרה שחורה הם. (אריסטוטיליס, בעיות ל' 1, מצוטט אצל פלוטרכוס, חיי אישים מאת פלוטארכוס, אנשי יוון, ליסאנדרוס, עמ' 248)

בכל דבר טבעי יש משהו מופלא. (אריסטו, מטאפיזיקה, מצוטט אצל לחיות כמו פילוסוף, מאת ג'יימס מילר, עמ' 140)

אם אנחנו לוקחים את הפילוסופים היוונים העתיקים, כמו אפיקורוס, זנון, סוקרטס, אנו מגלים שהאובייקט העיקרי של המדע שלהם היה ייעודו של האדם והאמצעים להשיג אותו. כך הם נשארו נאמנים לרעיון האמיתי של הפילוסוף הרבה יותר מכפי שהדבר קורה בתקופה המודרנית, שבה אנחנו נתקלים בפילוסוף רק כאמן התבונה. (עמנואל קאנט, מצוטט אצל לחיות כמו פילוסוף מאת ג'יימס מילר , עמ' 316)

אמור לי מה אתה צריך ואצייד אותך בציטוט מניטשה. (סטיריקן גרמני אלמוני, מצוטט אצל לחיות כמו פילוסוף מאת ג'יימס מילר , עמ' 385)

בסופו של דבר הבנתי שיש שני סוגי פילוסופים. סוג אחד הוא כמו קאנט, מישהו ששואף לדבוק באיזה גוף גדול של עמדות, ולהפוך את כל העמדות המוסריות עד כה לכאלה שקל לסקור אותן, קל לנתח אותן, לתפוס, לערוך אותן. זה היה הישג גדול ומופלא. הפילוסופים האמיתיים מצווים ומחוקקים, הם אומרים: כך זה יהיה! והם אלה הקובעים לאדם את ה'לאן' ואת ה'מה'. (פרידריך ניטשה, מצוטט אצל לחיות כמו פילוסוף מאת ג'יימס מילר , עמ' 412)

מספר רב של מילים בסינית משרתות כשמות עצם ופועל כאחד – כך שמי שחושב בסינית לא יתקשה לראות שעצמים הם גם אירועים – שעולמנו הוא אוסף של תהליכים ולא של ישויות. (אלן ווטס, דרך הזן)

חריזה היא עשייה אנליטית, שדרכה מגיעים לדברים שלא מגיעים אליהם אחרת. לפעמים אני מחפשת משהו בשביל החרוז ומוצאת משהו מפתיע. (סיון בסקין)

מליצה אמיתית בזה לדברי מליצה, מוסר אמיתי בז למוסר המקובל. (בלז פסקל)

בכל העולם, כשאנשים חולים בשפעת הם הולכים לרופא, בתל אביב הם באים לקונצרטים שלי [על השיעולים של הישראלים]. (ארתור רובינשטיין)

הלשון לכל צרופיה אינה מכניסה אותנו כלל למחיצתם הפנימית, למהותם הגמורה של דברים, אלא אדרבה, היא עצמה חוצצת בפניהם. (חיים נחמן ביאליק, גילוי וכיסוי בלשון)

אתה מבקר מצוין; אתה מדבר יפה מאוד על מה שאינך יודע. (אנרי ז'נסון, הכניסה לשחקנים)

האדם העליון הוא 'הקיסר עם נשמת ישו'. (פרידריך ניטשה, מכתב לOverbeck מ-23 בפברואר 1887, מצוטט אצל ירושלים ואתונה מאת ליאו שטראוס, עמ' 349)

ההבדל בין מילה ותמונה היא שהמילה מציעה שותפות עם הקורא. (גיירמו דל טורו)

רק השם הנכון נותן לכל הישויות והדברים את קיומם האמיתי, הממשי,... השם הלא נכון הופך את הכול ללא אמיתי, ללא ממשי. וזה בדיוק מה שהשקר עושה. (מיכאל אנדה, הסיפור שאינו נגמר, עמ' 196)

כל כלי מגיע למיצויו המושלם, כאשר איננו משרת תפקידים רבים אלא אחד בלבד. (אריסטו, פוליטיקה)

כוח הדיבור מבהיר את המועיל והמזיק, ועל כן גם את הצודק והבלתי־צודק. כי זהו הדבר המייחד את האדם משאר בעלי החיים: רק לו יש תפיסה של טוב ורע, של צודק ובלתי־צודק וכיוצא באלה. (אריסטו, פוליטיקה)

האדם מטבעו שואף לדעת. ראיה לזה היא האושר שאנו משיגים בחושינו, מעבר לשימושיותם הם אהובים בפני עצמם ומעל כל החושים, חוש הראייה. לא רק כנקודת מבט עבור פעולה, אלא אף כשאיננו הולכים לעשות דבר אנו מעדיפים את הראייה על פני כמעט כל דבר אחר. הסיבה היא שזה, יותר מכל החושים, גורם לנו לדעת ומאיר את ההבדלים בין הדברים. (אריסטו, מטאפיזיקה, ספר ראשון, הפסקה הפותחת של מטאפיזיקה, 980a.21)

אלו הקובעים כי מדעי המתמטיקה אינם אומרים דבר על היופי והטוב, טועים. מדעים אלו מוכיחים הרבה על אלו, אף אם אינם מזכירים אותם מפורשות, אלא מוכיחים תכונות שהן תוצאות או הגדרות שלהם, ואין זה נכון שאינם אומרים דבר עליהם. הצורות העיקריות של יופי הן סדר וסימטריה והגדרתיות, והמתמטיקה ממחישה צורות אלו במעלה מיוחדת. (אריסטו, מטאפיזיקה, ספר שמיני, 1078.a33)

בכל ענייני הטבע יש משהו מן המופלא. (אריסטו, איברי החיות, ספר ראשון, 645.a16)

עלינו להסתכל על מין חי ללא סלידה, כל אחד מהם יחשוף בפנינו דבר טבעי ודבר יפה. (אריסטו, איברי החיות, ספר ראשון, 645.a21)

ההתמכרות הקשה והמופלאה מכול, ההתמכרות שלנו לעבר. (יותם ראובני)

חיי נראו כסדרה של אירועים ותאונות. אבל כשאני מסתכל אחורה אני רואה דפוס. (בנואה מנדלברוט, ראיון לNew Scientist)

יש פתגם שאומר שכל יצירה נחמדה צריכה את האדם הנכון במקום הנכון בזמן הנכון. אולם במשך רוב חיי, לא היה מקום שבו הדברים שרציתי לחקור היו מעניינים אף אחד. אז ביליתי הרבה מחיי כאאוטסיידר, עברתי מתחום לתחום, וחוזר חלילה, בהתאם לנסיבות. עכשיו, כשאני קרוב לגיל 80, כותב את זיכרונותיי ומסתכל אחורה, אני מבין בהנאה עגומה שבהזדמנויות רבות הקדמתי את זמני ב-10, 20, 40, אפילו ב-50 שנים. (בנואה מנדלברוט, תיאוריה של קשיחות)

למרבה הצער, העולם לא תוכנן לנוחותם של מתמטיקאים. (בנואה מנדלברוט, ההתנהגות [הלא] יפה של השווקים)

לא ניתן להאמין שאנו יודעים כל כך מעט על האופן שבו אנשים מתעשרים או נהיים עניים, על האופן שבו הם באים לשכון בנוחות ובבריאות או למות בכאב ובמחלות. השווקים הפיננסיים הם המכונות שבהן נקבע חלק גדול מהרווחה האנושית; ובכל זאת אנחנו יודעים יותר על איך מנועי המכונית שלנו עובדים מאשר על איך המערכת הפיננסית הגלובלית שלנו מתפקדת. אנחנו מתרוצצים ממשבר למשבר. בעולם מרושת, המהומה בשוק אחד מתפשטת באופן מיידי לכל האחרים - ויש לנו רק מושגים מעורפלים איך זה קורה, או איך לווסת את זה. כל כך מוגבל הידע שלנו שאנחנו פונים, לא למדע, אלא לשמאנים. אנחנו מעבירים את השליטה בכלכלה הגדולה בעולם בידי כמה קשישים, הבנקאים המרכזיים. (בנואה מנדלברוט, ההתנהגות [הלא] יפה של השווקים)

אבדן של שפה הוא חלק מאבדן כללי יותר שהעולם סובל ממנו, אבדן הגיוון בכל הדברים. (קן הייל, מצוטט אצל האינסטינקט הלשוני מאת סטיבן פינקר, עמ' 240)

אך הללו [המייחסים לברברים את העיסוק הראשוני בפילוסופיה], מבלי משים, מייחסים לברברים את הישגי היוונים, שהם לא רק צור מחצבתה של הפילוסופיה, אלא גם של האנושות. (דיוגנס לארטיוס, הקדמה, שבעת החכמים, עמ' 14)

הנה כך מן היוונים צמחה הפילוסופיה, אשר שמה בעצמו מסרב להיתרגם אל כל לשון נכר. (דיוגנס לארטיוס, הקדמה, שבעת החכמים, עמ' 16)

אך האומרים כי הפילוסופיה ראשיתה אצל הברברים, אף מבארים מהו טיבה אצל כל עם ועם. הם מספרים, כי הגימנוסופיסטים והדרואידים חדו חידות וכה הורו פילוסופיה; על האדם, כך לימדו, לירוא את האלים, להימנע מעשיית כל רע ולסגל לעצמו גבורה. (דיוגנס לארטיוס, הקדמה, שבעת החכמים, עמ' 16)

הפילוסופים נחלקים לדוגמטיים וסקפטיים. דוגמטיים הם כל אותם הקובעים קביעות באשר לדברים ומניחים כי אפשר לתפסם; סקפטיים הם כל אותם המשעים שיפוטם באשר לדברים מתוך הנחה כי לא ניתן לתפסם. (דיוגנס לארטיוס, הקדמה, שבעת החכמים, עמ' 26)

פעם בספרטה, אומרים, הביע אריסטודמוס את דבר החכמה: כסף הוא האדם, שום אביון לא זוכה לכבוד. (אלקיאוס, מצוטט אצל שבעת החכמים מאת דיוגנס לארטיוס, עמ' 35)

שאלו [את תאלס] פלוני אם יכול אדם לעוול מבלי שידעו זאת האלים, אמר לו [תאלס]: "אף להגות עוולה לא יוכל." (תאלס, מצוטט אצל שבעת החכמים מאת דיוגנס לארטיוס, עמ' 39)

משנשאל [תאלס] מה קשה, ענה: "לדעת את עצמך." ומה קל? "לייעץ לזולת." (תאלס, מצוטט אצל שבעת החכמים מאת דיוגנס לארטיוס, עמ' 39)

מה ימתק מכול? הצלחה. (תאלס, מצוטט אצל שבעת החכמים מאת דיוגנס לארטיוס, עמ' 39)

שאלוהו [את תאלס] מה הדבר הדוחה ביותר שראה, ענה: "טירן זקן." (תאלס, מצוטט אצל שבעת החכמים מאת דיוגנס לארטיוס, עמ' 39)

מילים קשורות באזיקים, אך למרבה המזל, צלילים עדיין חופשיים. (לודוויג ואן בטהובן)

אנו מה שאנו קוראים. (אלברטו מנגל, תולדות הקריאה)

הקריאה היא הערצתה של הכתיבה. (אלברטו מנגל, תולדות הקריאה)

אות ליגיון הכבוד כמוהו כמחלה מדבקת; רק אלה שיש להם אותו יכולים להעבירו אליך. (ז'ילבר ססברון)

אסור לסופר לבדר אנשים, אלא להדריך אותם, להראות להם את הדרך אל האמת, האנושיות והיופי, עם דוגמה של חייו שלו. (פנאיט איסטרטי)

לפעמים עדיף לסגת מאשר לא לזוז בכלל. (פנאיט איסטרטי)

בגלל שאנו נכנסים לפרטים כדי לחפש את מה שלא ניתן למצוא, אנו שוכחים את העיקר. (ז'אן דיון, מיוחס)

לעתים קרובות, הטובות שבעסקות הן אלה שלא עשינו. (ז'אן דיון, מיוחס)

מדוע נבוז להתלהבות מן הספורט, בעוד אנו מהללים את האמנות, את הפילוסופיה ואת המדע? (ז'אן דיון, מיוחס)

אנו כה להוטים לגלות את סיבותיהם של הדברים, עד כי לעתים קרובות אנו ממציאים אותן. (ז'אן דיון, מיוחס)

טוב לבוא במגע עם התהילה, כדי שאולי ידבק בנו משהו ממנה. (ז'אן דיון, מיוחס)

אם העשירים אינם יכולים להיכנס לממלכת השמים, אין בנמצא ספורט מקצועי בגן העדן. (ז'אן דיון, מיוחס)

ההבדל העיקרי בין עבריין צעיר לבין עבריין זקן, הוא בכך שנשאר לו זמן רב יותר כדי להיות עבריין. (ז'אן דיון, מיוחס)

הספקנות כמוה כאבנים קטנות בנעליה של האנושות כאשר היא צועדת אל עבר האמת. (ז'אן דיון, מיוחס)

משכיל יושב שווה פחות מעבריין צועד. (מישל אודיאר, טכסי לטוברוק)

שמש ורוח מזדכרים לדין ומתנקבות לרחמים. (אברהם רגלסון)

ישנם משפטים בעברית שאינם ברורים לי עד עצם היום הזה: 'הוא החטיא ממצב של 100%', 'הוא נתן 120% מיכולתו'. (חיים שפירא)

אבות הם צורך ביולוגי, אבל תאונה חברתית. (מרגרט מיד)

כל ידע הופך לסברה. (דייוויד יום)

הדיבור, המילים והלשון, נקבעים באמצעות מוסכמות חברתיות. (דייוויד יום)

מאושר הוא מי שהנסיבות מתאימות לו, אך מאושר יותר הוא מי שמתאים את עצמו לנסיבות. (דייוויד יום)

הנטייה לתקווה ולשמחה מהווה עושר אמיתי. (דייוויד יום)

אם הטבע העניק לנו את מתנותיו בחסכנות, יש לנו צורך גדול יותר לספק את החסר. (דייוויד יום)

האדמה הפורייה ביותר שאיננה מעובדת מגדלת עשבים שוטים, ובמקום יין וזיתים להנאתו של האדם היא מייצרת שפע של רעל. (דייוויד יום)

הטבע עצמו מרפא אותי מהמרה השחורה הפילוסופית ומן הטרוף הפילוסופי...אני אוכל פת צהריים, אני משחק בטריק-טרק, אני משוחח ומבלה את זמני עם ידידי. וכשלאחר כמה שעות של נחת רוח רוצה אני לחזור אל עיונים אלה, נראים הם בעיני קרים, מעושים ומגוחכים כל כך, שלא יערבני ליבי לשקוע בהם שוב. (דייוויד יום, מסכת טבע האדם עמוד 453)

בהדרכת התבונה אנו מעדיפים טוב גדול יותר בעתיד על פני טוב קטן בהווה, ורע קטן יותר בהווה על פני רע גדול בעתיד. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ד', משפט 66, עמ' 66)

כמו שהאור מגלה את עצמו ואת החושך, כך האמת היא קנה המידה שלעצמה ושל השקרות. (ברוך שפינוזה, אתיקה, תרגום ירמיהו יובל, הוצאת הקיבוץ המאוחד, 2003, חלק ב', עיון למשפט 43, עמ' 175)

יש רק דבר אחד המטיל אימה על האריה, וזוהי הכינה. (ניקוס קאזאנצאקיס, זורבה היווני, עמ' 188)

כשאתה לא אומר את מה שאתה רוצה להגיד אתה נהיה פטפטן. (אנונימי)

כלבים מאמינים שהם בני אדם - חתולים מאמינים שהם אלוהים. (אנונימי)

חתול שחור מסוכן רק אם אתה עכבר. (אנונימי)

בפריז, הצרפתים פשוט בהו כשדיברנו אליהם בצרפתית. אף פעם לא הצלחנו לגרום לאידיוטים האלה להבין את השפה שלהם. (מארק טוויין)

צרפת נשלטה בדרך כלל על ידי יצאניות. (מארק טוויין)

אין משהו נמוך יותר מהגזע האנושי, מלבד הצרפתים. (מארק טוויין)